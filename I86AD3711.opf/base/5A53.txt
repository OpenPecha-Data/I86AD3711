༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W4CZ34261
||2013331247
ImageGroup:
ISBN:
14CZ45290
9787542109750
LCCN:
Title:
གསུང་འབུམ།
བསྟན་དར་ལྷ་རམས་པ།
gsung 'bum/_bstan dar lha rams pa/
Author:
ངག་དབང་བསྟན་དར་
ngag dbang bstan dar
n/a
bla brang gtsug lag deb phreng;n/a
Descriptor:
Original Publication:
Place:
Publisher:
lanzhou
kan su'u mi rigs dpe skrun khang
Date:
Volume:
12
2
Total Volumes:
TBRC Pages:
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138 US. Comments: 11/12/14



་་，
，
བླ་བྲང་གཙུག་ལག་དེབ་ཕྲེང་གི་གདན་ཞུས་བློ་འདོན་པ།
དོར་ཞི་གདོང་དྲུག་སྙེམས་བློ། དེབང་རྒྱལ། ཧྲང་མེན་ཞིན། ཕུའུ་ཝུན་ཁྲིན། །
ཁྲིན་ཆེན་དབྱིན། གཉའ་གོང་དཀོན་མཆོག་ཚེ་བརྟན། པ་སངས་དབང་འདུས། དཔའ་རིས་སངས་རྒྱས།
བླ་བྲང་གཙུག་ལག་དེབ་ཕྲེང་གི་ཕྱོགས་སྒྲིག་ཚོགས་མི།
གཙོ་སྒྲིག་པ།
དམ་ཆོས། - ，
གཙོ་སྒྲིག་གཞོན་པ།་
ཆ་རིས་སྐལ་བཟང་ཐོགས་མེད། འབྲུག་རྒྱལ་མཁར།
རྩོམ་སྒྲིག་མི་སྣ།་་
དམ་ཆོས། ཆ་རིས་སྐལ་བཟང་ཐོགས་མེད། སངས་རྒྱས་རྒྱ་མཚོ། དཔའ་རིས་དོན་གྲུབ། བསོད་ནམས་ལྷུན་གྲུབ། བཀྲ་ཤིས་དོན་གྲུབ།
འཇམ་དབྱངས་དོན་གྲུབ། ཚུའུ་ཞོ་ཕིན། དབུས་སྐྱབས། ཚེ་རིང་ཐར། རབ་བརྟན། ཀྲང་ཅིས་ཧོས། དཔའ་རིས་སྐྱིད།
བླ་བྲང་གཙུག་ལག་དེབ་ཕྲེང་གི་སྤྱི་ཁྱབ་ཇུས་འགོད་མི་སྣ།
ཆ་རིས་སྐལ་བཟང་ཐོགས་མེད། འབྲུག་རྒྱུལ་མཁར། དམ་ཆོས། །
《t A##*# #4#》#*#ཚོiE #
་
ལྕis ## #Bg# Yཎྜིpt [%E#
# #ཎEPRE:. 4#*#ཎཱཏྟཾ;
《%E#ཚོ་ཆུཙྪE#》 *
བྷཏྟཾ #
* : 9#
#t: haE • Iggye ###
ཟླ *: 1:3# #g • IgggeÉ * བློ# # - #ki &jj *L.jPhakj
YZ#F། ABBE# Rxjju $ • +E+g# #g g#g#
་ །
《# A*# ཝཱA# % ཙྩg
##g • I#*E# ###
#: ་，
#
，，
i
s
)
ཆe
་་ ་，



，
ts
ཉིས
}}
it
19
རun :
moIGODDDD
༄༅།།མཁས་པའི་དབང་པོ་ཨ་
ལག་ཤ་བསྟན་དར་ལྷ་རམས་
པའི་གསུང་འབུམ་བཞུགས་སོ།།
(སྟོད་ཆ)
s:
༤
༄༅།།བླ་བྲང་གཚུག་ལག་དེབ་ཕྲེང་།
ཀན་སུའུ་མི་རིགས་དཔེ་སྐྲུན་ཁང་།



图书在版编目(CIP)数据
日达·拉仁巴文集[旦达·拉仁巴著;恰口·嘎藏陀
美整理,一兰州:甘肃民族出版社,2004
ISBN 978-7-5421-09750
I. .. 1.0日.….哈…. .0日达·拉仁一
文集——藏语 IV. C53
中国版本图书馆CIP 数据核字(2004) 第141164号
书名:旦达·拉仁巴文集
作者:旦达·拉仁巴著恰日·懷藏陀美 整理
责任编辑:周中克
贵封
封面设计:徐晋林
版:甘肃民族出版社(730030 兰州市南滨河东路 520号)
行:甘肃民族出版社发行部(730030 兰州市南滨河东路520号)
出发印开字版印书定
刷;天水新华印刷厂
本:787 毫米x1092 毫米 1/16 印张:59.25 插页:12
数:749千
次:2011年3月第1版 2011年3月第1次印刷
数:1~2 500
号:ISBN 978-7-5421-0975-0
价(全二册);138.00 元(民文)
甘肃民族出版社图中若有破损、缺页或无文字现象,可直接与本社联系调换。
邮编:730030 地址:兰州市南滨河东路520号 网址:http://www.gallating.com
投稿邮箱:liuxinutian@yahoo.com.cn
发行部:慈慧 联系电话:0931-8773271(传真)E-mail: SIDgehui3271@tomo, Com
版权所有翻印必究



༄༅། ། བླ་བྲང་གཙུག་ལག་དེབ་ཕྲེང་དཔར་དུ་སྐྲུན་པའི་
གསལ་བཤད་སྔོན་འགྲོའི་ཞུ་ཚིག
བོད་ཁ་བ་ཅན་གྱི་ཞིང་འདིར་གནའ་སྔ་མོའི་དུས་ནས་རིག་པའི་སྟོབས་རྒྱས་པའི་སྤྲུལ་བློན་མང་པོ་
བྱུང་ཞིང་གངས་ཅན་གྱི་སྲིད་འབྱོར་རིག་གསུམ་ལ་སྨན་པའི་རིག་པའི་གཞུང་ལུགས་བགྲང་ལས་འདས་
པ་གཏན་ལ་ཕབ། ལྷག་པར་དུ་སྤྱི་རྒྱལ་སྲོང་བཙན་སྒམ་པོའི་དུས་ནས་བཟུང་ནང་པའི་བསྟན་པ་བོད་
དུ་བསུས་ཏེ་ལོ་པཎ་རིག་ལྡན་མང་པོས་ནང་བསྟན་གྱི་གཞུང་པོད་ཆེས་མང་པོ་རང་གི་སྐད་དུ་བསྒྱུར་
པ་དང་། དེ་མཚུངས་སུ་བོད་རང་གི་མཁས་པ་དག་གིས་དེར་བསྟུན་གྱི་འགྲེལ་བ་འགྲེལ་བཤད་སྤྱི་དོན་
མཐའ་དཔྱོད་སོགས་ཆེས་མང་པོ་ལྗགས་རྩོམ་དུ་གནང་ཡོད་པར་མ་ཟད། མཁས་པ་དེ་དག་གི་ཡིག་ཆའི་
ཁྲོད་ན་ཐུན་མོང་རིག་གནས་ཀྱི་སྐོར་ཡང་ཆེས་མང་པོ་བཞུགས་པ་རྒྱལ་གཉེར་དཔེ་མཛོད་ཁང་དང་
དགོན་སྡེ་ཁག་གི་དཔེ་མཛོད་སོགས་སུ་ད་ལྟ་མཐོང་རྒྱུ་ཡོད་པ་དེ་ཡིན་ལ། དེ་དག་ལས་ཁག་ཅིག་ད་ལྟའི་
དཔར་སྟངས་ལྟར་ཀུན་གྱི་མཐོང་ཆོས་སུ་གྱུར་ཡོད། དཔེ་རྒྱུན་དཀོན་པོ་ཁག་ཅིག་ལག་སོན་འབྱུང་དཀའ་
བས་ད་ལྟའི་དཔར་སྟངས་ཀྱི་རྣམ་པས་ཀློག་པ་བོ་དག་གི་སྤྱན་སྔར་བཀྲམ་མ་ཐུབ་པ་དང་། དེ་དག་ལས་
མཁོ་གལ་ཆེ་བའི་དཔེ་དཀོན་མང་པོ་ཞིག་གི་མིང་ཡང་ཕལ་མོ་ཆེར་ད་སྔའི་བར་མཐོང་ཐོས་ཀྱི་སྐལ་པ་
དང་བྲལ་པར་གྱུར་པ་བཤད་མ་དགོས། ཡིན་ནའང་ད་ལྟའི་གུ་ཡངས་པའི་སྲིད་ཇུས་འོག་རང་རེའི་ས་
ཕྱོགས་སོ་སོ་ནས་གྲུབ་མཐའ་རིས་མེད་ཀྱི་མཁས་པས་མཛད་པའི་གསུང་རྩོམ་མང་པོ་ཞིག་དཔར་སྐྲུན་
འགྲེམ་སྤྱོད་བྱེད་བཞིན་པའི་གོ་སྐབས་འདིར། ང་ཚོ་ཡང་བོད་རིག་པར་ཞིབ་འཇུག་བགྱི་བའི་ལས་ཁུངས་
ཤིག་ཡིན་པའི་ངོས་ནས་མ་བསྐུལ་དང་བླངས་སྒོས་རིན་ཐང་ཅན་གྱི་མེས་པོའི་ཤུལ་བཞག་དག་དག་
སྒྲིག་དང་འཚོལ་སྡུད་ཇི་ལྟར་བྱེད་པའི་ཐད་ལ་བསམ་གཞིག་དང་ཇུས་བཀོད་སྣ་ཚོགས་བྱས་མཐར། ལས་
ཁུངས་རང་ཉིད་བོད་གངས་ཅན་ན་སྙན་གྲགས་རབ་ཏུ་ཆེ་བའི་ཆོས་སྡེ་ཆེན་པོ་དཔལ་ལྡན་བཀྲ་ཤིས་
འཁྱིལ་ལམ་ཡོངས་གྲགས་སུ་བླ་བྲང་དགོན་པར་འབོད་པའི་གམ་དུ་ཚུགས་ཡོད་པའི་ཆ་རྐྱེན་དང་ཁྱད་
ཆོས་སོགས་གཙོར་འདོན་བྱས་པ་གཞིར་བཞག་གི་སྟེང་། ད་ལྟའི་དུས་སྐབས་ལ་མཁོ་ཉེར་ཆེ་བའི་ཐུན་མོང་
རིག་གནས་ཀྱི་སྐོར་མང་པོ་ཡོད་པའི་ཁྱད་ཆོས་ལྡན་པ་དང་གཅིག ད་ལྟ་དཔར་གཞི་འཇིག་ཟིན་པའི་



དཔེ་དཀོན་ཡིན་པའི་ཁྱད་ཆོས་དང་གཉིས་ཏེ་ཁྱད་ཆོས་འདི་གཉིས་རྩ་དོན་དུ་བཟུང་ནས་ཐེངས་འདིའི་
དཔེ་ཕྲེང་ཕྱོགས་བསྒྲིགས་བྱ་རྒྱུའི་བྱ་བ་གཏན་འབེབས་བྱས་ལ། དཔེ་ཕྲེང་འདིའི་ནང་དུ་དཔེར་ན་ད་ལྟ་
དཔར་གཞི་ས་སྒང་འདིའི་སྟེང་ནས་བརླགས་ཟིན་པའི་རིན་བྲལ་དཔེ་དཀོན་བོད་གངས་ཅན་ན་གྲགས་
པའི་སྙན་པ་དགུང་དུ་འཕྱུར་པའི་མཁས་དབང་བཤེས་གཉེན་ཆེན་པོ་གུང་ཐང་བློ་གྲོས་རྒྱུ་མཚོའི་ཆོས་
འདུལ་རྒྱུ་མཚོའི་དགོངས་དོན་གསལ་བར་བྱེད་པ་ཙིནྟ་མ་ནིའི་འཕྲེང་མཛེས་ཞེས་པ་དང་། ཧལ་ཧ་ཆོས་
མཛད་བླ་མའི་ཕར་ཕྱིན་མཆན་འགྲེལ་དང་། དེ་བཞིན་ད་ལྟ་ལག་སོན་དཀའ་བའི་དཔེ་རིགས་བྱང་ཆུབ་
སེམས་སྦྱོང་གི་གདམས་པ་བློ་སྦྱོང་བརྒྱ་རྩ་ཞེས་པ། དེང་དུས་སློབ་གྲྭ་ཆེན་མོ་དང་དེ་མི་ཚད་ཞིབ་འཇུག་
ལས་མི་མང་པོ་ཞིག་ལ་མཁོ་ཆེ་བའི་ལེགས་བཤད་ཨ་ཀྱཱ་ཡོངས་འཛིན་གྱི་བཀའ་འབུམ་དང་། མཁས་པའི་
དབང་པོ་ཨ་ལག་ཤ་བསྟན་དར་ལྷ་རམས་པའི་གསུང་འབུམ་སོགས་གཞུང་བརྒྱའི་གྲས་ནས་བདམས་ཏེ་
དཔར་སྐྲུན་བྱེད་རྩིས་ཡོད་ལ། སྔོན་ཆད་ཀྱང་ངེད་ཀན་སུའུ་ཞིང་ཆེན་བོད་ཀྱི་ཤེས་རིག་ཞིབ་འཇུག་ཁང་
གིས་གནའ་དཔེ་གཅེས་བསྡུས་དཔེ་ཚོགས་དང་། བྱང་ཆུབ་ལོ་མའི་དཔེ་ཚོགས་དག་སྒྲིག་བྱས་ཏེ་འགྲེམ་
དཔར་བྱས་པར་མ་ཟད། ན་ནིངས་བླ་བྲང་དགོན་པའི་དགེ་བའི་བཤེས་གཉེན་ཆེན་པོ་ཞང་སྟོན་བསྟན་པ་
རྒྱུ་མཚོའི་གསུང་འབུམ་པོད་བཞིའི་བདག་ཉིད་ཅན་ཡང་འགྲོ་སོང་དང་དཀའ་ལས་སོགས་ལ་མ་བལྟས་
པར་དཔེ་སྐྲུན་བྱས་ནས་རྒྱ་ཆེའི་ཀློག་པ་བོའི་སྤྱན་སྔར་ཕུལ་ཟིན། ད་ལྟ་ཡིན་ནའང་སྔར་མུས་རྒྱུན་སྐྱོང་སྒོས་
རང་རེའི་རྩ་ཆེ་བའི་དཔེ་དཀོན་དག་སྒྲིག་བྱ་རྒྱུ་ནི་ང་ཚོའི་ལས་ཀ་གལ་ཆེན་ཞིག་ཏུ་རྩིས་ཡོད། །
སྤྱིར་ཆོས་སྡེ་ཆེན་པོ་འདི་དང་འདིའི་ཕྱོགས་གཏོགས་དགོན་ལག་ཆེས་མང་པོ་ཡོད་པ་ཀུན་གྱིས་ཤེས་
གསལ་ལྟར་ཡིན་པ་དང་། དགོན་པ་དེ་ཚོའི་ནང་ནའང་སྔར་དཔར་ཤིང་ཡོད་ཀྱང་ད་ལྟ་དུས་ཀྱི་འགྱུར་
ལྡོག་གི་དབང་གིས་འཇིག་ཟིན་པའི་དཔེ་གཞུང་མང་པོ་ཞིག་ཡོད་པ་དཀའ་ཁག་ལ་མ་འཛེམས་པར་ང་
ཚོས་མུ་མཐུད་དུ་བརྩད་གཅོད་བྱེད་མུས་སུ་གནས་ཤིང་། བླ་བྲང་དགོན་པ་གཅིག་པུར་མཚོན་ན། འཆད་
ཉན་གྱི་ཕྱོགས་ལ་ཐོས་བསམ་གླིང་གཙོས་པའི་གྲྭ་ཚང་དྲུག་ཡོད་ཅིང་། བོད་གངས་ཅན་གྱི་ཡུལ་ན་དགོན་
སྡེ་གནམ་གྱིས་ས་བཀབ་པ་ལྟ་བུ་ཡོད་པའི་ཁྲོད་ན་ཐུན་མོང་དང་ཐུན་མོང་མ་ཡིན་པའི་རིག་གནས་འཐུས་
ཚང་དུ་སྦྱོང་སའི་སྒྲིག་གཞི་བཙུགས་ཡོད་པ་ནི་ས་ཕྱོགས་གཞན་ན་ཧ་ཅང་དཀོན་ལ། དེ་དག་གི་ཕྱོགས་ལ་
མཁོ་བའི་ཡིག་རིགས་ཀྱང་འབོར་གྲངས་རྒྱ་ཆེན་པོ་བཞུགས་པས། ང་ཚོས་དུས་ཡུན་ཅུང་རིང་པོའི་འཆར་
གཞི་བཀོད་དེ་འཛམ་གླིང་ན་མཚན་སྙན་འབར་བའི་དགོན་སྡེ་ཆེན་པོ་འདིར་གཞིར་བྱས་ཏེ། དེ་དག་ན་
2



བཞུགས་པའི་དཔེ་དཀོན་རིཔ་ས་བསྔོག་འདོན་དང་ཉར་ཚག་ས། འཚོལ་སྡུད་དང་དག་སྒྲིག་བྱས་ནས་མདོ་
སྨད་བླ་བྲང་ཕྱོགས་ཀྱི་རིག་གནས་ཞིབ་འཇུག་ལ་ཞབས་འདེགས་དང་། བླ་བྲང་ཕྱོགས་ཀྱི་མཁས་པ་དང་དེ་
དཔག་གཞི་རྐང་ཚབ།ས་པའི་ཡུལ་མཆོག་འདི་ཕྱི་ཕྱོགས་སུ་ཁྱབ་བསྒྲགས་བྱ་རྒྱུ་དམིགས་ཡུལ་དུ་བཟུང་ཡོད་
མཐར་ངེད་དེབ་ཕྲེང་འདིའི་ཕྱོགས་སྒྲིག་པ་ཡོངས་ལོ་ངོ་ཁ་ཤས་ཀྱི་རིང་དུས་ཚོད་དམ་འཛིན་བྱས་
ནས་རང་འགན་དང་ལེན་སྒོས་ད་ལྟའི་མིག་སྔའི་དེབ་ཕྲེང་འདི་ལེགས་པར་ཕྱོགས་བསྒྲིགས་ཐུབ་པ་བྱུང་
ཞིང་། ང་ཚོས་ཀྱང་ནམ་ཡིན་ཡང་རང་རེའི་རིག་གནས་ཤུལ་བཞག་རིན་པོ་ཆེ་ལས་དཀོན་པ་དག་འཇིག་
རྟེན་འདིར་སྤྲོ་བ་མིའི་ཐུན་མོང་གི་ལོངས་སྤྱད་བྱར་ཡུན་དུ་གནས་པར་དམིགས་ཏེ་འདི་འདྲའི་འཆལ་
གཞི་བཀོད་པ་ཡིན་པས། འདི་ལྟ་བུར་བརྟེན་ནས་བོད་པ།ངས་ཅན་གྱི་ཐུན་མོང་མ་ཡིན་པའི་བློ་གྲོས་ཀྱི་ཟེར་
བརྒྱུས་རྒྱལ་ཁམས་ཡོངས་སུ་ཁྱབ་པའི་སྨོན་འདུན་ཞུའོ། །
ཞེས་བླ་བྲང་གཙུག་ལག་དེབ་ཕྲེང་རྩོམ་སྒྲིག་ཁང་གི་ཁོངས་མི་དགེ་མིང་འཛིན་པ་ཆ་རིས་སྐལ་བཟང་
ཐོགས་མེད་དམ་མི་ཕམ་ཚངས་སྲས་དགྱེས་པའི་བློ་གྲོས་སུ་འབོད་པས་སྤྱི་ལོ་༢༠༠༨ལོའི་ཟླ་༩པའི་ཚེས་
༡༥་ཉིན།



དཀར་ཆག
སྐྱབས་སུ་འགྲོ་བའི་ཚུལ་ལས་བརྩམས་པའི་གཏམ་འདོད་དགུ་འཇོ་བའི་རིན་ཆེན་བུམ་
བཟང་། ... •
བ... (1）
སྟོན་པ་ཚད་མའི་སྐྱེས་བུར་སྒྲུབ་པའི་གཏམ་བདེ་ཆེན་ཁང་བཟང་འཛེགས་པའི་རིན་ཆེན་
ཐེམ་སྐས།
(18）
རྟགས་རིགས་ཀྱི་དཀའ་བའི་གནས་ལ་ཕན་པའི་ཟིན་བྲིས་གསར་བཤད་ཉི་མའི་འོད་ཟེར།)
མ་དམིགས་པའི་རྟགས་ཀྱི་གོ་དོན་མདོར་བསྡུས། .....….….....……..…..…......（75）
ཕྱོགས་གླང་གིས་མཛད་པའི་ཕྱོགས་ཆོས་འཁོར་ལོ་ཞེས་པའི་བསྟན་བཅོས་གསལ་བར་
བྱེད་པའི་རིན་ཆེན་སྒྲོན་མེ། ། ... བ བ བ བ བ བ བ བ བ • • •..
བ བ ... （85)
རང་མཚན་སྤྱི་མཚན་གྱི་རྣམ་གཞག་རྩོམ་འཕྲོ། .....…...... ， （98）
དམིགས་པ་བརྟག་པའི་འགྲེལ་བ་མུ་ཏིག་འཕྲེང་མཛེས། ..…..……....……....….. (131)
ཆོས་ཀྱི་གྲགས་པས་མཛད་པའི་རྒྱུད་གཞན་གྲུབ་པ་ཞེས་བྱ་བའི་བསྟན་བཅོས་ཀྱི་འགྲེལ་བ་
མཁས་པའི་ཡིད་འཕྲོག ….…..………….
བ......（157）
ཤེས་རབ་སྙིང་པོའི་འགྲེལ་བ་དོན་གསལ་ནོར་བུའི་འོད། ..…..…......………….. (184）
ལམ་གྱི་གཙོ་བོ་རྣམ་གསུམ་གྱི་འགྲེལ་བ་འདོད་འཇོའི་དཔག་བསམ། .........（205)
རྟེན་འབྲེལ་བསྟོད་པའི་དཀའ་གནས་ལས་བརྩམས་པའི་དོན་འགྲེལ་རིན་ཆེན་ཕྲེང་བ།
(237)
གཅིག་དུ་བྲལ་གྱི་རྣམ་གཞག ...........
(270)
མདོ་ཚིག་འགའ་ཞིག་གི་འགྲེལ་བ། ..……
（328)
རྡོ་རྗེ་རྣམ་པར་འཇོམས་པའི་གཟུངས་འགྲེལ། ..….
（336）
ཇ་མཆོད་འགྲེལ་བ། །
(366)
：
.
.
.
.
.
.
.
.
…
.
.
。
。
。
。



སློབ་སྤྲིངས་ཀྱི་འགྲེལ་བ། ..….
སོ་ཐར་གྱི་སྡོམ་པ་འབོག་ཆོག་གི་ལྷན་ཐབས། ..…......
མ་བྱིན་ལེན་གྱི་ཕམ་པའི་རིན་ཐང་གི་ཚད་བཤད་པ། .....…….
(376)
(4:33）
(458）



༄༅། །སྐྱབས་སུ་འགྲོ་བའི་ཚུལ་ལས་བརྩམས་པའི་གཏམ་
འདོད་དགུ་འཇོ་བའི་རིན་ཆེན་བུམ་བཟང་
ཞེས་བྱ་བ་བཞུགས་སོ། །
མི་ཟད་ཡོན་ཏན་རང་ཆས་ཀློང་ནས་རྡོལ། །རྟེན་འབྱུང་ཟབ་མོ་སྒྲུབ་ངག་སྐྱོ་བ་
ཡིས། ། གཏི་མུག་དབང་གྱུར་བློ་འཁྲུལ་གཉིས་འཐུང་ཁྱུ། ། ལམ་བཟང་འཛུད་མཁས་
བཤེས་གཉེན་དམ་པས་སྐྱོངས། ། རང་གིས་བརྙེས་པའི་གོ་འཕང་དམ་པ་དེར། ། ལུས་
ཅན་མགྲོན་དུ་འགུགས་པའི་འཕྲིན་ལས་ཀྱི། །ཆོ་ག་ ཁྱོད་ལ་རྫོགས་ཞེས་བསྔགས་འོས་
པའི། །བཅོམ་ ལྡན་ ལྷ་ཡི་ལྷ་ལ་གུས་པས་འདུད། ། འགོག་ལམ་རང་ བཞིན་ཇི་བཞིན་
བརྟག་དཀའ་ཡང་། ། འདུས་མ་བྱས་ཤིང་ལྷུན་གྲུབ་འཕྲིན་ལས་ཀྱིས། ། སྡུག་ ཀུན་ ཕྲ་་
རགས་ ཀུན་ལས་སྐྱོབ་བྱེད་ པའི། ། དམ་ པའི་ ཆོས་ལ་རྟག་ ཏུ་ སྐྱབས་ སུ་ མཆི། ། ལེགས་
སྦྱངས་ ཐོས་པས་སྒྲོ་སྐུར་མ་ལུས་ཆོད། །བསམ་པས་བླང་དོར་མཁྱེན་ལ་ཆགས་ཐོགས་
བྲལ། ། སྒོམ་པས་མྱ་ངན་འདས་ལ་དབང་བསྒྱུར་ པའི། ། གྲོགས་མཆོག་འཕགས་པའི་
ཚོགས་ལ་སུ་མི་དད། ། བཙོ་མའི་གསེར་དང་བྱུ་རུའི་མདངས་འདྲེས་མཛེས། ། མཛེས་
ཆོས་རྣམ་དཔྱོད་ལང་ཚོས་ཀུན་ལས་རྒྱལ། ། རྒྱལ་ཀུན་ཡབ་གཅིག་བརྟན་པའི་འཁོར་ལོ་
ཆེ། ། ཆེ་མཆོག་ ལྷག་པའི་ལྷ་ཁྱོད་ཤིས་ པས་སྐྱོངས། ། བརྩེ་ཆེན་ཐུགས་རྗེའི་གཏེར་གྱི་
བདག་ཉིད་ཅན། ། བལྟ་བས་མི་ངོམས་དབྱངས་ཅན་ལྷ་མོ་ཁྱོད། །བྱོན་ཡུལ་གཞན་དུ་
གཤེགས་བཞུད་ཡོངས་བཏང་ནས། །རྟག་ཏུ་བདག་མགྲིན་ལྡུམ་རར་མཆིས་སུ་གསོལ། །
སྐབས་གསུམ་གནས་ཀྱི་བཏུང་བ་མ་ཡིན་ཞིང་། །ཆུ་གཏེར་བསྲུབས་པ་ལས་ཀྱང་ཐོན་
མིན་པའི། །ལེགས་བཤད་གཏམས་པའི་བུམ་པ་གསར་བ་ཞིག། དེང་འདིར་བསྐྲུན་ནོ་
ཤེས་ལྡན་བསྟེན་པར་འཚལ། །དེ་ཡང་ལམ་རིམ་ཆེན་མོ་ལས། བསྟན་པ་ལ་འཇུག་པའི་
སྒོ་སྐྱབས་འགྲོ་སྦྱོང་བ་ཞེས་པ་ལས་འཕྲོས་ཏེ་བཤད་པར་བྱ་བ་ལ། སྤྱིའི་དོན་དང་།
སྐབས་སུ་བབ་པའི་དོན་ནོ། ། དང་པོ་ནི། སྤྱིར་སྒོ་ཞེས་པའི་ཐ་སྙད་མང་དུ་ཡོད་དེ།



བསྟན་པ་ལ་འཇུག་པའི་ སྒོ་སྐྱབས་འགྲོ། ལམ་རིམ་ ལ་འཇུག་ པའི་ སྒོ་བཤེས་ གཉེན་
བསྟེན་པ། ཐར་ལམ་ལ་འཇུག་སྒོ་བདག་མེད་རྟོགས་པ། ཐེག་ཆེན་ ལ་འཇུག་སྒོ་
སེམས་བསྐྱེད། གསང་སྔགས་ལ་འཇུག་སྒོ་དབང་ནོད་པ་སོགས་བཤད་ཅིང་། སྐྱབས་
འགྲོ་བ སྟན་པའི་འཇུག་སྒོར་གསུངས་པ་ནི། བེའུ་བུམ་སྔོན་པོ་ལས། ཆོས་ཀུན་རྩ་བ་
དད་པ་ཡིན་ལ། །དེ་ཡང་སངས་རྒྱས་དྲན་ལ་རག་ལས། ། ཞེས་གསུངས་པ་ལྟར། དད་
པ་ཆོས་ལ་འཇུག་ པའི་ སྒོ་ཡིན་ཞིང་དེ་ སངས་རྒྱས་རྗེས་སུ་དྲན་པ་ལ་རག་ལས་པའི་རྒྱུ་
མཚན་གྱིས་སྐྱབས་འགྲོ་བསྟན་པའི་འཇུག་སྒོར་གསུངས་པ་ཡིན་ནོ། །དེ་ཡང་དབང་རྟུལ་
ལ་དང་པོར་སངས་རྒྱུས་ཡོད་པར་ཡིད་ཆེས་པའི་དད་པ་བསྒོམ་དུ་བཅུག་དགོས་ཏེ། དེ་
ལ་ཡིད་ཆེས་ན་དེས་བ་གསུངས་པའི་ཆོས་ལ་གཟོད་འཇུག་དགོས་པའི་ཕྱིར་རོ། །འདི་ནི་
དབང་རྟལ་ ལ་འཁྲིད་རིམ་གྱི་དབང་དུ་བྱས་ པ་ཡིན་ལ། དབང་རྣོན་གྱིས་གཏན་ལ་
འབེབས་རིམ་གྱི་དབང་དུ་བྱས་ན། ལེགས་བཤད་སྙིང་པོ་ཆུང་བ་ལས། བསྟན་པའི་
ངང་ཚུལ་ཤེས་ནས་ སྟོན་པ་ལ། །ཡིད་ཆེས་རྙེད་ པས་ རྟག་ཏུ་གང་བར་ཤོག། ཅེས་་
གསུངས་པ་ལྟར། དང་པོར་བསྟན་པ་ལ་ཚད་མས་ངེས་པ་དྲངས་ནས་དེའི་རྗེས་སུ་དེ་
སྟོན་པ་པོ་ལ་ངེས་པ་འདྲེན་དགོས་པའི་ཕྱིར། དེ་ལས་འཕྲོས་ཏེ་བསྟན་པ་སྐྱོན་མེད་དུ་
སྒྲུབ་པའི་རྟོགས་ལས་སྟོན་པ་ཚད་མའི་སྐྱེས་བུར་སྒྲུབ་པའི་སྒོ་ནས་དཀོན་མཆོག་གསུམ་ལ་
སྐྱབས་སུ་འགྲོ་ཚུལ་ལ་སྤྲོ་བྱ་ཡོད་ཀྱང་ལོགས་སུ་འཆད་པར་འདོད་དོ། །འོན་ཀྱང་ལམ་
རིམ་ལ་འཇུག་པའི་སྒོ་སྐྱབས་འགྲོ་ཡིན་ཞེས་སྨྲ་ན་མི་འཐད་དེ། ལམ་རིམ་བསྒོམ་པ་ལ་
སྐྱབས་འགྲོ་སྔོན་དུ་འགྲོ་དགོས་ཀྱང་དེ་ཙམ་གྱིས་སྐྱབས་འགྲོ་སྐྱེས་བུ་ཆུང་འབྲིང་སོགས་ཀྱི་
ལམ་གྱི་རྩ་བར་མི་འགྱུར་བའི་ཕྱིར། ལམ་རིམ་ལས་དགེ་བའི་བཤེས་གཉེན་ལམ་གྱི་རྩ་
བར་གསུངས་པ་ནི། དཔེར་ན་ལུང་པ་ཕར་ཁར་འགྲོ་བ་ལ་ལུང་པ་དེའི་ལམ་རྒྱུས་ཡོད་
པ་ཞིག་ལ་བརྟེན་ནས་འགྲོ་དགོས་པ་བཞིན་དུ། སྐྱེས་བུ་ཆུང་འབྲིང་སོགས་ཀྱི་སར་འགྲོ་
བ་ལ་དེའི་ལམ་ཕྱིན་ཅི་མ་ལོག་པར་སྟོན་མཁན་ཞིག་ལ་བསྟེན་དགོས་པས། དེས་ན་
བཤེས་གཉེན་བསྟེན་ཚུལ་ལམ་རིམ་གྱི་འཇུག་སྐྱོར་འཐད་དོ། ། ཀུན་གཟིགས་ལྔ་བ་ཆེན་
པོས་ཀྱང༌། ལམ་རིམ་ལ་འཇུག་པའི་སྒོ་བཤེས་གཉེན་བསྟེན་ཚུལ་དང༌། བསྟན་པ་ལ་
འཇུག་པའི་སྒོ་སྐྱབས་འགྲོ་ཡིན་པར་ཞལ་གྱིས་བཞེས་ཚུལ་ལམ་འཁྲིད་འཇམ་དཔལ་ཞལ་



ལུང་ གི་ ས་བཅད་ལེན་ཚུལ་གྱིས་ཤེས་ལ། ཆོས་ ཐམས་ ཅད་ཀྱི་ ཐོག་ མ་ བཤེས་གཉེན་
བསྟེན་ཚུལ་ཡིན་ན། སྐྱབས་འགྲོ་རྒྱུད་ལ་མ་སྐྱེས་པའི་བྱང་ཆུབ་ལམ་རིམ་གྱི་ཆེད་དུ་བྱ་
བའི་གདུལ་བྱ་ཡོད་པར་ཐལ་བ་འཕངས་པའང་ཐུགས་མད་པར་སྣང་བས་དེས་མཚོན།
རྗེ་ཕུར་བུ་ལྕོག་རིན་པོ་ཆེས། འཇམ་དཔལ་ཞལ་ལུང་ལ་དོགས་པ་གནང་བ་དེ་ལ་དཔྱད་
པ་ཞིབ་འཇུག་བྱས་ན་ལེགས་ པའི་ཆར་འགྱུར་མོད་ མཁས་པས་དཔྱད་ཚུལ་བརླིང་བས་
བདག་གི་བློའི་ཡུལ་ལས་འགོངས་ པས་རེ་ཞིག་བཞག་ གོ གཞན་ཡང་ བཤེས་གཉེན་
བསྟེན་པ་དང་ སྐྱབས་སུ་འགྲོ་བ་གཉིས་ཀྱི་ལག་རྗེས་མི་འདྲ་ སྟེ། བཤེས་ གཉེན་ གྱི་
གདམས་ངག་ལ་བརྟེན་ནས་སྐྱེས་བུ་ཆུང་འབྲིང་སོགས་ཀྱི་རྟོགས་པ་རྒྱུད་ལ་སྐྱེས་པ་བཤེས་
གཉེན་བསྟེན་པའི་ལག་རྗེས་དང་། སྐྱབས་སུ་འགྲོ་བ་ལ་བརྟེན་ནས་ནང་པ་སངས་རྒྱས་
པར་ཚུད་པ་དཀོན་མཆོག་ལ་ཡིད་ཆེས་པའི་ལག་རྗེས་ཡིན་ཞིང་། དེ་བཞིན་དུ་དགོས་པ་
ཡང་མི་འདྲ་ སྟེ། བཤེས་ གཉེན་ བསྟེན་ པ་ ལམ་ མ་ ནོར་ བ་ལ་ གཞུག་པའི་ཆེད་དང་།
སྐྱབས་སུ་འགྲོ་བ་བསྟན་པ་ལ་གཞུག་པའི་ཆེད་དུ་ཡིན་པས་དེ་གཉིས་བསྲེ་བར་མི་བྱའོ། །
མདོར་ན་སྐྱབས་འགྲོ་བསྟན་པའི་འཇུག་སྒོར་གསུངས་པ་དེ་ལ་གོ་པ་ལེགས་པར་ཆགས་
དགོས་ཏེ། ཕྱི་ནང་གི་ཁྱད་པར་ཡང་དཀོན་མཆོག་གསུམ་ལ་སྐྱབས་འགྲོ་ཡང་ད་པ་་ཡོད་
མེད་ཀྱིས་འབྱེད་པས། སྐྱབས་འགྲོ་ཚིག་ཙམ་ལས་མེད་ན་ནང་པ་སངས་རྒྱུས་པ་ཡང་
ཚིག་ཙམ་དུ་ཟད་པས་དེ་ལ་དཀོན་མཆོག་གི་བྱིན་རླབས་ཞུགས་ཚབས་ཆུང་བའི་ཕྱིར་ཏེ།
བུ་སྟོན་ལས་ཆོག་དྲི་མེད་ཕྲེང་བའི་ཞར་བྱུང་ལས། སྐྱབས་འགྲོ་མ་བྱས་པར་ནང་པའི་
ཆོས་ལ་ཞུགས་ནས་ཆོས་ལ་ཉན་བཤད་ཆོས་སྤྱོད་ལ་སོགས་པ་བྱས་ཀྱང་ཁྱིམ་པ་ཞུ་ཐབས་
སུ་གནས་པ་དང་འདྲ་སྟེ། བསྟན་པ་ལ་ཐོ་བཙམ་ཞིང་རྟེན་གྱི་བྱིན་རླབས་མེད་པས་ཐེག་
པ་གསུམ་གྱི་བྱ་བ་གང་ཡང་མི་འགྲུབ། ཅེས་གསུངས་པའི་ཕྱིར། དེས་ན་སྟོན་པ་ལ་
ཡིད་དཔྱོད་ཙམ་ གྱིས་ཡིད་ཆེས་མེད་པར་ལམ་བསླབ་པ་གསུམ་ལ་ སློབ་སྐད་བྱས་ཀྱང་
བསྟན་པ་ལ་ཞུགས་ པའི་ གོ་ མི་ ཆོད་དེ། དེ་ སྟོན་ པ་པོ་ ལ་ ཡིད་ཆེས་ མེད་ པའི་ ཕྱིར།
དཔེར་ན་གང་ཟག་དེ་ལ་ཡིད་ཆེས་མེད་ན་དེས་སྨྲས་པའི་ཚིག་གི་རྗེས་སུ་མི་འབྲང་བ་
བཞིན་ནོ། ། གཉིས་པ་སྐབས་སུ་བབ་པའི་དོན་ནི། གནས་སྐབས་དང་མཐར་ཐུག་གི་
བདེ་ལེགས་ཐམས་ཅད་ཀྱི་རྩ་བ་སྐྱབས་འགྲོ་འཆད་པར་བྱེད་པ་ལ་གཉིས། ལམ་རིམ་ཆེ་



ཆུང་གི་དངོས་བསྟན་ལྟར་སྐྱབས་སུ་འགྲོ་ཚུལ་དང་། ལས་དང་པོ་བས་སྐྱབས་སུ་འགྲོ་
ཚུལ་དང་གཉིས། དང་པོ་ལ་དྲུག་ལས། དང་པོ་གང་ལ་བརྟེན་ནས་སྐྱབས་སུ་འགྲོ་
བའི་རྒྱུ་ནི། འཇིགས་ན་སྐྱབས་ཕོངས་ན་གཉེན་དྲན་ཟེར་བ་ལྟར་རང་ཉིད་ལ་འཇིགས་
སྐྲག་ཞིག་ཡོང་པའི་ཚེ་ན་སྐྱབས་འཚོལ་བའི་བློ་སྐྱེ་བ་ཡིན་ཏེ། དཔེར་ན་ས་སྟོང་ཞིག་ལ་
གློ་བུར་དུ་ཆར་དྲག་པོ་ཞིག་འབབ་བྱུང་ན་དེ་ལས་སྐྱོབ་པའི་བྲག་སྐྱིབས་སོགས་འཚོལ་
འདོད་སྐྱེ་བ་ལྟར། རང་ཉིད་སྡུག་བསྔལ་གྱི་རྒྱ་མཚོར་ལྷུང་ཞིང་ལས་ཉོན་ཆུ་སྲིན་གྱི་ཁར་
ཚུད་པར་ཉེ་བ་ན་སྐྱབས་འབའ་ཞིག་འཚོལ་བ་ཡིན་ པས། དེའེ་ཚེ་ན་ རང་ཉིད་སྡུག་
བསྔལ་ལས་འཇིགས་པའི་བློ་དེ་དང་སྡུག་བསྔལ་དེ་ལས་སྐྱོབ་པའི་ནུས་པ་དཀོན་མཆོག་
གསུམ་ལ་ཡོད་དོ་སྙམ་པའི་བློ་གཉིས་པོ་སྐྱབས་འགྲོའི་རྒྱུ་ཡིན་ཏེ། སྐྱབས་འགྲོ་སྐྱེད་བྱེད་
ཡིན་པའི་ཕྱིར་རོ། །གཉིས་པ་སྐྱབས་སུ་འགྲོ་བའི་ཡུལ་ནི། འཇིགས་པ་མཐའ་དག་ལས་
སྐྱོབ་པའི་ཡུལ་ལ་སྐྱོན་ཀུན་ཟད་ཡོན་ཏན་ཀུན་ལྡན་དགོས་ཏེ། རང་ཉིད་འཇིགས་པ་
དང་བཅས་བཞིན་དུ་གཞན་དག་འཇིགས་པ་དེ་ལས་སྐྱོབ་མི་ནུས་པ་ཆོས་ཉིད་ཡིན་པའི་
ཕྱིར། དཔེར་ན་སྔོན་ཕུག་རོན་ཞིག་ ཁྲས་ཉེན་ པ་ ན་ ཤཱ་རིའི་བུའི་ ཕག་ ཏུ་ སོང་ཡང་་
འཇིགས་སྐྲག་སྐྱེ་ཞིང་། དེ་ནས་སངས་རྒྱས་ཀྱི་གྲིབ་མའི་ཕག་ཏུ་སོང་བས་འཇིགས་སྐྲག་
ཞི་བར་གྱུར་པ་ལྟ་བུའོ། །དེའི་ཕྱིར་སངས་རྒྱས་ཉག་གཅིག་སྐྱབས་གནས་མཐར་ཐུག་ཡིན་
ཏེ། སྐྱབས་གནས་མཐར་ཐུག་ཏུ་མི་འོས་པའི་རྒྱུའི་གཙོ་བོ་ནི་འཇིགས་པ་མཐའ་དག་
ལས་སྐྱོབ་པའི་ཐབས་དེ་རང་གིས་མི་ཤེས་པའམ་ཤེས་ཀྱང་གཞན་ལ་མི་སྟོན་པ་གཉིས་ཡིན་
པས་ སངས་རྒྱས་ལ་དེ་གཉིས་ཀ་མེད་པའི་ཕྱིར་རོ། ། ཐེག་ཆེན་གྱི་དབང་དུ་བྱས་ན་དགེ་
འདུན་ཡང་ཉན་རང་དགྲ་བཅོམ་པ་དག་གཏན་གྲོགས་སུ་མི་རུང་བ་ནི། དཔེར་ན་ལྷ་ས་
ནས་རྒྱ་གར་དུ་འགྲོ་བའི་མི་ཞིག་སྟོད་ལུང་ཙམ་ལས་མི་འགྲོ་བའི་མི་དང་འགྲོགས་པས་མི་
ཕན་པ་དང་འདྲ་ཞིང༌། བྱང་སེམས་ཀྱང་ཕྱིར་མི་ལྡོག་པ་དགོས་པ་ནི། དཔེར་ན་ཤར་
ཕྱོགས་སུ་མྱུར་བར་འགྲོ་དགོས་པའི་མི་ཞིག་ནུབ་ཕྱོགས་སུ་ལམ་ཀྱོག་བྱེད་མི་རུང་བ་དང་
འདྲའོ། ། རྒྱུ་སྐྱབས་དང་འབྲས་སྐྱབས་ཞེས་བྱ་བ་ནི་རིམ་པ་ལྟར། གཞན་གྱི་རྒྱུད་ལ་
གྲུབ་ཟིན་པའི་དཀོན་མཆོག་གསུམ་རྒྱུར་བརྟེན་ནས་འཇིགས་པ་ལས་ཐར་བར་བྱའོ་ཞེས་
རྒྱུ་ལ་དཔུང་གཉེན་དུ་བཟུང་བ་དང༌། རང་རྒྱུད་ལ་ཐོབ་འགྱུར་གྱི་དཀོན་མཆོག་གསུམ་



མངོན་དུ་བྱས་ནས་འཇིགས་པ་འདི་ལས་ཐར་བར་བྱའོ་ཞེས་འབྲས་བུ་ལ་དཔུང་གཉེན་དུ་
བཟུང་བའོ། །འབྲས་སྐྱབས་གསུམ་དུ་བཞག་པའི་དགོས་པ་ནི། ཐེག་ཆེན་རིགས་ཅན་
རྣམས་སྲིད་ པ་ ཐ་ མའི་ཚེ་ན་ སངས་ རྒྱས་ ཀྱིས་ སྟོན་ པའི་བྱ་བ་བྱེད་ པར་ མོས་ པ་ དང་།
རང་རྒྱལ་རིགས་ཅན་རྣམས་དེའི་ཚེ་ན་རང་སྟོབས་ཀྱིས་རྟེན་འབྲེལ་རྟོགས་པའི་ལམ་གྱིས་
ཆོས་ཀྱི་བྱ་བ་བྱེད་པར་མོས་པ་དང་། ཉན་ཐོས་ཀྱི་རིགས་ཅན་རྣམས་དེའི་ཚེ་ན་དགེ་
འདུན་གྱིས་གྲོགས་ཀྱི་བྱ་བ་བྱེད་པར་མོས་པ་རྣམས་ཀྱི་དབང་དུ་བྱས་ནས་བཞག་པ་ཡིན་
ཏེ། དེ་ཡང་རྒྱུད་བླ་མ་ལས། ཐེག་པ་གསུམ་དང་བྱེད་གསུམ་ལ། ། མོས་པ་རྣམས་ཀྱི་
དབང་བྱས་ནས། །སྐྱབས་གསུམ་རྣམ་པར་བཞག་པ་ཡིན། ། ཞེས་གསུངས་པའི་དོན་
ནོ། །གསུམ་པ་ཇི་ལྟར་སྐྱབས་སུ་འགྲོ་བའི་ཚུལ་ལ། ཡོན་ཏན་ཤེས་པའི་སྒོ་ནས་སྐྱབས་
སུ་འགྲོ་ཚུལ་ནི། དཀོན་མཆོག་གསུམ་སོ་སོའི་ཡོན་ཏན་ཤེས་པའི་སྒོ་ནས་སྐྱབས་སུ་འགྲོ་
ཚུལ་ཏེ་ལམ་རིམ་ལས་བྱུང་བ་ལྟར་ཤེས་པར་བྱའོ། །ཁྱད་པར་ཤེས་པའི་སྒོ་ནས་སྐྱབས་སུ་
འགྲོ་ཚུལ་ལ། མཚན་ཉིད་ལས་གྱུར་བའི་ཁྱད་པར་ནི། དཀོན་མཆོག་གསུམ་སོ་སོའི་
མཚན་ཉིད་ཤེས་པ་སྟེ་འདིའི་མཚན་ཉིད་ཀྱང་་མཚན་མཚོན་གྱི་མཚན་ཉིད་ཡིན་པས་རིམ་
པ་ལྟར། སངས་རྒྱས་ནི་ཆོས་ ཐམས་ ཅད་མངོན་པར་རྫོགས་པར་བྱང་ཆུབ་པ་དང༌།
ཆོས་ནི་ཐོག་མཐའ་བར་གསུམ་དུ་དགེ་བ་དང་། དགེ་འདུན་ནི་གཞན་གྱི་མན་ངག་ལ་
བརྟེན་ནས་ལམ་ཡང་དག་པར་སྒྲུབ་པར་བྱེད་པའི་མཚན་ཉིད་ཅན་ཡིན་པར་ཤེས་ནས་
སྐྱབས་སུ་འགྲོ་བའོ། །འཕྲིན་ལས་ཀྱི་ཁྱད་པར་ནི་རིམ་པ་ལྟར། སངས་རྒྱས་ཀྱིས་ལུང་
འབོགས་པར་བྱེད། ཆོས་ཀྱིས་སྡུག་བསྔལ་སྤོང་བར་བྱེད། དགེ་འདུན་གྱིས་དགེ་བ་ལ་
རྗེས་སུ་ཡི་རངས་པར་བྱེད་པས་ཕན་པར་མཛད་དོ་སྙམ་ནས་སྐྱབས་སུ་འགྲོ་བའོ། ། མོས་
པའི་ཁྱད་པར་ནི་རིམ་པ་ལྟར། མཆོད་པར་བྱའོ་མངོན་དུ་བྱའོ་གྲོགས་པར་བྱའོ་ཞེས་
མོས་པའི་སྒོ་ནས་སྐྱབས་སུ་འགྲོ་བའོ། ། སྒྲུབ་པའི་ཁྱད་པར་ནི་རིམ་པ་ལྟར། མཆོད་
པར་བྱ་བ་དང་བསྒོམ་པར་བྱ་བ་དང་ཆོས་དང་ཟང་ཟིང་གི་ལོངས་སྤྱོད་ཐུན་མོང་དུ་བྱ་
བའི་སྒོ་ནས་བསྒྲུབ་པར་བྱའོ་ཞེས་སྐྱབས་སུ་འགྲོ་བའོ། རྗེས་དྲན་གྱི་ཁྱད་པར་ནི་དཀོན་
མཆོག་སོ་སོའི་ཡོན་ཏན་དྲན་པའི་སྒོ་ནས་སྐྱབས་སུ་འགྲོ་བའོ། །བསོད་ནམས་འཕེལ་བའི་
ཁྱད་པར་ནི་ཕྱག་མཆོད་སོབ།ས་ཀྱི་སྒོ་ནས་སྐྱབས་སུ་འགྲོ་བའོ། །ཁས་ལེན་པས་སྐྱབས་སུ་



འགྲོ་ཚུལ་ནི། སངས་རྒྱས་སྡུག་བསྔལ་ལས་སྐྱོབ་པའི་ཐབས་སྟོན་པ་པོའི་སྐྱེས་བུ་ཚད་
མར་ཡིད་ཀྱིས་དམ་བཅའ་དགོས་ཏེ། དེ་ཁས་མ་བླང་ན་དེའི་བཀའ་ལ་ཡིད་ཆེས་པར་མི་
འགྱུར་བའི་ཕྱིར། དཔེར་ན་རྒྱལ་པོ་གཏུམ་པོ་ཞིག་གི་སར་འགྲོ་བ་ལ་དེའི་ཆ་རྒྱུས་ཡོད་
པ་ཞིག་ལ་དྲིས་ནས་དེའི་བསྒོ་བ་བཞིན་བྱེད་པར་ཡིད་ཀྱིས་དམ་བཅའ་དགོས་པ་བཞིན་
ནོ། །དམ་པའི་ཆོས་མངོན་དུ་བྱ་བར་ཁས་ལེན་དགོས་ཏེ། དེ་ཁས་མ་བླང་ན་དེ་སྒྲུབ་པ་
ལ་བརྩོན་པར་མི་འགྱུར་བའི་ཕྱིར། དཔེར་ན་རྒྱལ་སྲིད་ལ་དབང་བསྒྱུར་བར་འདོད་པ་
ལ་དེད་ཐབས་ལ་འབད་པར་ཡིད་ཀྱིས་དམ་བཅའ་དགོས་པ་བཞིན་ནོ། །དགེ་འདུན་དང་
འགྲོགས་པར་ཁས་ལེན་དགོས་ཏེ། དེ་ཁས་མ་བླང་ན་དེ་དག་གི་རྗེས་སུ་སློབ་པར་མི་
འགྱུར་བའི་ཕྱིར། དཔེར་ན་ཚོང་པ་དང་འགྲོགས་ནས་རྒྱ་མཚོར་ཆས་པ་ལ་ཚོང་པས་ཆ་
རྐྱེན་ཇི་ལྟར་བསྒྲིགས་པ་བཞིན་རང་ཡང་དེ་ལྟར་བསྒྲིག་དགོས་པ་བཞིན་ནོ། །སྐྱབས་འགྲོ་
ལ་ཡིད་ཀྱི་དམ་བཅའ་གཙོ་ཆེ་བས་ཁས་ལེན་དེ་དག་ཤིན་ཏུ་གལ་ཆེ་སྟེ། སློབ་དཔོན་
ད གའ་བྱེད་སྙན་པས་མཛད་པའི་བསྟོད་པ་བརྒྱ་ལྔ་བཅུ་བའི་འགྲེལ་པ་ལས། སྐྱབས་
འགྲོ་ཞེས་བྱ་བ་ནི་སྐྱབས་ཁས་བླང་བའི་ཕྱིར་རོ། །ཞེས་གསུངས་པའི་ཕྱིར། གཞན་དུ་
མི་སྨྲ་བས་སྐྱབས་སུ་འགྲོ་ཚུལ་ནི། ནང་པ་དང་ཕྱི་བའི་སྟོན་པ་དང་བསྟན་པ་དང་དགེ་
འདུན་རྣམས་ཀྱི་མཆོག་དམན་གྱི་ཁྱད་པར་ཤེས་པར་བྱས་ནས་སྟོན་པ་གཞན་སོགས་ལ་
སྐྱབས་སུ་མི་འཛིན་པར་ཡིད་ཀྱིས་དམ་བཅའ་བའི་སྒོ་ནས་དཀོན་མཆོག་གསུམ་ཁོ་ན་ལ་
སྐྱབས་སུ་འ གྲོ་བའོ། །འཇིག་རྟེན་པའི་ལྷ་ལ་སངས་རྒྱས་ལས་ཡོན་ཏན་མཆོག་ཏུ་བལྟས་
ནས་བློ་གཏོད་ན་སྐྱབས་འགྲོ་གཏོང་བར་འགྱུར་ལ། གནས་སྐབས་ཀྱི་བྱ་བ་སྒྲུབ་པའི་
གྲོགས་སུ་བསྟེན་ན་འགལ་བ་མེད་དེ། དཔེར་ན་སྨན་པ་སངས་རྒྱས་ལས་ལྷག་པར་མི་
འཛིན་ཀྱང་ནད་གསོ་བའི་ཕྱིར་རེ་ལྟོས་འཆའ་དགོས་པ་བཞིན་ནོ། །བཞི་བ་སྐྱབས་འགྲོའི་
ངོ་བོ་ནི། དཀོན་མཆོག་གསུམ་གྱི་ཡོན་ཏན་དང་ཁྱད་པར་ཤེས་ནས་ཁས་ལེན་དང་
གཞན་དུ་མི་སྨྲ་བའི་སྒོ་ནས་སངས་རྒྱས་ལ་ཡིད་ཆེས་ཏེ་དེའི་ཆོས་བྱ་འདོད་དང་དེའི་དགེ་
འདུན་དང་གྲོགས་འདོད་སོགས་ཀྱིས་བསྡུས་པའི་ཤེས་རབ་གཙོ་འཁོར་ཅི་རིགས་སྐྱབས་
འགྲོའི་ངོ་བོ་ཡིན་ཞིང༌། དེ་ཡང་རྗེ་ཐམས་ཅད་མཁྱེན་པ་རྒྱལ་ཚབ་དར་མ་རིན་ཆེན་གྱི་
ཞལ་སྔ་ནས། སྐྱབས་འགྲོ་འདི་ལ་གོ་བ་ལེགས་པར་ཆགས་ན་གསུང་རབ་དགོངས་



འགྲེལ་དང་བཅས་པ་མ་ལུས་པ་སྐྱབས་འགྲོ་བྱས་པའི་ཡན་ལག་ཏུ་ཤེས་པར་འགྱུར་རོ། །
ཞེས་གསུངས་པ་ལྟར། རྒྱལ་བས་ཇི་སྙེད་གསུངས་པ་ཐམས་ཅད་སྐྱེས་བུ་གསུམ་གྱི་ལམ་
རིམ་དུ་འདུ་ཞིང་། དེ་དག་ཀྱང་སྐྱབས་འགྲོའི་ཁོངས་སུ་ལེགས་པར་འདུ་སྟེ། དལ་
འབྱོར་རྙེད་དཀའ་འཆི་བ་མི་རྟག་པ་ངན་སོང་གི་སྡུག་བསྔལ་བསམ་པའི་སྒོ་ནས་སྐྱབས་
དམ་པ་ལ་ཡིད་ཆེས་ཏེ་མི་དགེ་བཅུ་སྤོང་འདོད་ཀྱི་སྐྱེས་བུ་ཆུང་ངུའི་ཆོས་སྐོར་ནི་སྐྱབས་
འགྲོའི་བསམ་པ་རྣལ་མ་ཡིན་པའི་ཕྱིར་དང་། སངས་རྒྱས་ལ་ཡིད་ཆེས་པའི་དབང་གིས་
དེས་ཇི་སྐད་བསྟན་པའི་ལས་འབྲས་ལ་ཡིད་ཆེས་ཏེ་དགེ་སྡིག་གི་འཇུག་ལྡོག་ལ་དོན་གཉེར་
གྱི་འདུན་པས་ཉམས་སུ་བསྟར་བ་ནི་ཆོས་ལ་སྐྱབས་སུ་འགྲོ་ཚུལ་དངོས་ཡིན་པས་སྐྱེས་བུ་
འབྲིང་གི་ཆོས་སྐོར་ཀྱང་དེ་ལས་གཞན་དུ་མེད་པའི་ཕྱིར། དེ་ཐམས་ཅད་ཀྱང་ཐེག་ཆེན་
ལ་དགོངས་པ་ཡིན་ཏེ། ཐེག་ཆེན་གྱི་བསམ་པ་ནི་གཞན་དོན་དང་བྱང་ཆུབ་ལ་གཞོལ་བ་
ཡིན་ ལ། དེ་ ཡང་ སྐྱབས་ འགྲོ་ ལས་ ལོགས་ སུ་ མེད་ དེ། ཕར་ ཕྱིན་ བསྡུ་ བ་ ལས།
སེམས་ཅན་རྣམས་ལ་སྙིང་བརྩེ་ཞིང༌། །བདེ་གཤེགས་ཡོན་ཏན་ཐོབ་མོས་ན། །དེ་བཞིན་
གཤེགས་པ་ཐམས་ཅད་ལ། ། མདོར་བསྡུ་སྐྱབས་སུ་སོང་བ་ཡིན། ། ཞེས་དང་། བྱང་
ཆུབ་མཆོག་གི་ཕྱོགས་ཀྱི་ཆོས། །བདག་དོན་མ་ཡིན་གཞན་དོན་དུ། ། སྙིང་རྗེ་ཆེན་པོས་
སྤྱོད་བྱེད་ན། ། ཆོས་ལ་སྐྱབས་སུ་སོང་བ་ཡིན། །ཞེས་དང་། བྱང་ཆུབ་སེམས་མཆོག་མི་
ལྡོག་དང་། ། དབང་དང་ཚད་མེད་ཡོན་ཏན་གྱིས ། བརྒྱན་པའི་ཡོན་ཏན་གང་འཚོལ་
བ། །དེ་ནི་དགེ་འདུན་སྐྱབས་སོང་ཡིན། ། ཞེས་གསུངས་པའི་ཕྱིར། དེས་ན་སྐྱབས་
འགྲོ་དེ་གནད་ཆེ་བ་ཞིག་ཏུ་སྣང་བས་ཀུན་གྱིས་གོ་བར་གྱིས་ཤིག། ལྔ་བ་སྐྱབས་སུ་འགྲོ་
བའི་ཚད་ནི། སློབ་དཔོན་ཤེས་རབ་གོ་ཆས་མཛད་པའི་ཁྱད་པར་འཕགས་བསྟོད་ཀྱི་
འགྲེལ་པ་ལས། སྐྱབས་ཞེས་བྱ་བ་ནི་རྟེན་ཞེས་བྱ་བའི་དོན་ནོ། །དེ་ཡང་གང་ལ་བརྟེན་
ན་ཉེས་པར་སྤྱོད་པ་རྣམས་ཟད་པར་འགྱུར་བའོ། །ཞེས་དང་། བརྒྱད་སྟོང་འགྲེལ་ཆེན་
ལས། སྐྱབས་ནི་དེ་ལ་བརྟེན་པའི་སྦྱོར་བས་དོན་མེད་པ་ཉིད་དུ་མི་འཇོག་པ་ཉིད་ཀྱིས་
སོ། །ཞེས་དང་། འཕགས་བསྟོད་ཀྱི་འགྲེལ་པ་དེ་ཉིད་ལས་ཀྱང༌། མཆི་ཞེས་བྱ་བ་ནི་
མཆི་ཞིང་ཞུགས་པ་ཞེས་བྱ་བའི་དོན་ཏེ། ཞེས་གསུངས་པ་ལྟར། སྐྱབས་སུ་མཆི་ཞེས་
པའི་སྐྱབས་ནི་རྟེན་དང་གཞིའི་དོན་དང་། མཆི་བའི་སྐད་དོད་གཙྪ་ཞེས་པ་འགྲོ་བ་དང་



སོང་ བ་ དང་ཞུགས་ པ་ སོགས་ ལ་ འཇུག་ པས་ སྐབས་ འདིར་འགྲོ་བ་ལོ་ བསྒྱུར་ པ་ལྟར།
དཀོན་མཆོག་གསུམ་རྟེན་དུ་བཟུང་ནས་རང་གི་བློ་དེའི་ཕྱོགས་སུ་འགྲོ་བ་དང་སོང་བ་སྟེ་
དཀོན་མཆོག་གསུམ་ལ་བློ་སྙིང་འགེལ་ པའི་དོན་ཡིན་ པས། དེས་ན་ སངས་ རྒྱས་ལ་
སྐྱབས་སུ་མཆིའོ་ཞེས་ངག་ནས་འདོན་པའི་སྐབས་སུ་ཡིད་ཀྱིས་ལེགས་ཉེས་ཅི་བྱུང་ཡང་
སངས་རྒྱས་རང་མཁྱེན་སྙམ་དུ་སྙིང་ཐག་པ་ནས་བློ་འགེལ་བ་དང་། ཆོས་ལ་སྐྱབས་སུ་
མཆིའོ་ཞེས་པའི་སྐབས་སུ་ཡང་དམ་པའི་ཆོས་དེ་ཉམས་སུ་བླང་བར་བྱའོ་ཞེས་ཡིད་ཀྱིས་
དམ་བཅའ་བ་དང་། དགེ་འདུན་ལ་སྐྱབས་སུ་མཆིའོ་ཞེས་པའི་སྐབས་སུ་དགེ་འདུན་
རྣམས་ཀྱིས་དམ་པའི་ཆོས་ལ་ཇི་ལྟར་སློབ་པ་བཞིན་དུ་པདག་གིས་ཀྱང་དེ་ལྟར་བསླབ་པར་
བྱའོ་ཞེས་ ཡིད་ཀྱིས་དམ་བཅའ་བ་རྣམས་སྐྱབས་སུ་སོང་བའི་ཚད་ཡིན་ནོ། ། དྲུག་པ་་
སྐྱབས་དེ་དག་གིས་ཇི་ལྟར་སྐྱོབ་པའི་ཚུལ་ནི། རང་ཉིད་ཉི་མ་དེ་རིང་ལྟ་བུར་གློ་བུར་དུ་
འཆི་དགོས་བྱུང་ཚེ་ཕྱི་མའི་སྡུག་བསྔལ་ལས་སྐྱོབ་པའི་སྐྱབས་དངོས་དེ་གང་ཡིན་ཞེ་ན།
ཕལ་ཆེར་གྱི་བསམ་པ་ལ་རང་རང་གི་དད་པ་འགྲོ་སའི་བླ་མ་དང་སངས་རྒྱས་སོགས་དེ་
ཡིན་སྙམ་པ་ཡོད་ཀྱང་དེ་མ་ཡིན་ཏེ། བསྐྱབ་བྱ་རང་གི་སེམས་སྟེང་ན་ཡོད་པས་སྐྱོབ་
བྱེད་ཀྱང་རང་གི་དགེ་བ་ལ་རག་ལས་པས། བླ་མ་དང་སངས་རྒྱས་ལ་མཐུ་སྟོབས་ནུས་
པ་མཐའ་ཡས་པ་ཡོད་ཀྱང་དངོས་སུ་སྐྱོབ་མི་ཐུབ་པའི་ཕྱིར། ཇི་སྐད་དུ།་ ཐུབ་རྣམས་
སྡིག་པ་ཆུ་ཡིས་མི་བཀྲུ་ཞིང་། ། འགྲོ་བའི་སྡུག་བསྔལ་ཕྱག་གིས་མི་སེལ་ལ། ། ཉིད་ཀྱི་
རྟོགས་པ་གཞན་ལ་སྤོ་མིན་ཏེ། །ཆོས་ཉིད་བདེན་པ་བསྟན་པས་སྒྲོལ་བར་མཛད། །ཅེས་
གསུངས་པའི་ཕྱིར། འོ་ན་གང་གིས་སྐྱོབ་སྙམ་ན། དགྲ་བཅོམ་པ་ཆོས་སྐྱབས་ཀྱིས་
བསྡུས་པའི་ཚོམས་ལས། སྲིད་པའི་ཟུག་རྔུ་གཅོད་བྱེད་ལམ། །ངས་ནི་ཁྱེད་ཅག་རྣམས་
ལ་བསྟན། །དེ་བཞིན་གཤེགས་པ་སྟོན་པ་སྟེ། །ཁྱེད་ཅག་རྣམས་ཀྱིས་བྱ་དགོས་སོ། །ཞེས་
གསུངས་པ་ལྟར། རང་ཉིད་སྡུག་བསྔལ་ལས་འཇིགས་ནས་དེའི་ཐབས་བཙལ་བའི་ཚེ་
བླ་མ་དང་སངས་རྒྱས་ནི་དེའི་ཐབས་སྟོན་མཁན་ཡིན་པས་སངས་རྒྱས་སྐྱབས་སྟོན་པ་པོ་
དང་། དགེ་འདུན་ཡང་སྔོན་གྱི་ཆོས་པ་བཟང་པོ་དག་གིས་ཆོས་སྦྱང་པ་ལ་བརྟེན་ནས་
ངན་སོང་ལས་ཐར་བའི་ལོ་རྒྱུས་དག་ལ་དཔག་ནས་ཁ་མིག་ཡར་བལྟས་ཚུལ་གྱིས་རང་ཡང་
དེ་དང་འདྲ་བར་རྗེས་སུ་སློཔ་པའི་ཟླ་གྲོགས་ཙམ་ཡིན་པས་སངས་རྒྱས་དང་དགེ་འ དུན་



གཉིས་ཀྱིས་དངོས་སུ་སྐྱོབ་མི་ཐུབ་ལ། དེའི་ཕྱིར་སྐྱོབ་བྱེད་དངོས་ནི་ཆོས་དཀོན་མཆོག་
སྟེ་དེ་ཡང་རང་གིས་བྱ་དགོས་ཏེ་མ་བྱས་ན་སྐྱོབ་མི་ཐུབ་པའི་ཕྱིར། ནད་པས་ནད་དྲག་
ཐབས་འཚོལ་བའི་ཚེ་སྨན་པས་སྨན་འདི་འཐུང་ཞིག་ཅེས་བསྒོ་ཡང་རང་གིས་མ་འཐུང་ན་
མི་གསོ་བ་བཞིན་ནོ། །རང་སྐྱོབ་པ་ལ་ཕྱི་ནང་གི་རྐྱེན་གཉིས་ཚང་དགོས་པས་ཕྱིའི་རྐྱེན་མ་
ལུས་པ་སྟོན་པས་བསྒྲུབས་ཟིན་ཀྱང་ནང་གི་རྐྱེན་སྟོན་པ་ལ་ཡིད་ཆེས་མེད་པས་སྡུག་བསྔལ་
བ་ཡིན་ཏེ། བསྔགས་འོས་བསྔགས་བསྟོད་ལས། ཕྱི་ཡི་ཡན་ལག་སྟོབས་ཀུན་ནི། །
ཁྱོད་ཀྱིས་ཡང་དག་བསྒྲུབས་ལགས་ཀྱང་། །ནང་གི་སྟོབས་དག་མ་ཚང་བས། །བྱིས་པ་
རྣམས་ནི་སྡུག་བསྔལ་བསྟེན། །ཞེས་གསུངས་པའི་ཕྱིར། སངས་རྒྱས་སྐྱབས་སྟོན་པ་པོ་
དང་ཆོས་སྐྱབས་དངོས་དང་དགེ་འདུན་སྐྱབས་སྒྲུབ་གྲོགས་ཞེས་པ་ལ་གོ་བ་ལེགས་པར་
ཆགས་དགོས་པས། དེ་ཡང་སྔོན་ལྷའི་བུ་ཤིན་ཏུ་བརྟན་པ་ཞེས་བྱ་བ་ངན་འགྲོར་ལྟུང་
བས་འཇིགས་ཏེ་སྐྱབས་འཚོལ་བའི་ཚེ། བརྒྱ་བྱིན་གྱིས་དེ་ལས་སྐྱོབ་པའི་ཐབས་སྟོན་པ་
ལ་ཞུ་གྲོགས་བྱེད་པ་ནི། དགེ་འདུན་གྱིས་སྐྱབས་སྒྲུབ་གྲོགས་བྱེད་པ་དང་ཚུལ་འདྲ་ཞིང་།
དེའི་ཚེ་སྟོན་པས་གཙུག་ཏོར་རྣམ་རྒྱལ་མའི་གཟུངས་བཟླ་བར་བྱ་ཞེས་གསུངས་པ་སངས་
རྒྱས་སྐྱབས་ སྟོན་ པ་པོ་ཡིན་ཚུལ་དངོས་ཡིན་ལ། ལྷའི་བུ་དེས་ཀྱང་གཟུངས་སྔགས་
བཟླས་བརྗོད་ལ་འབད་པ་ནི་ཆོས་སྐྱབས་དངོས་ལམ་བདེན་གྱི་དོད་དང༌། གཟུངས་
སྔགས་དེའི་མཐུས་ལྷའི་བུ་རེ་ཞིག་ངན་སོང་དུ་སྐྱེ་བ་འགོག་པའི་སོ་སོར་བརྟག་མིན་གྱི་
འགོག་པ་ཐོབ་པ་ཆོས་ཀྱིས་སྐྱོབ་ཚུལ་དངོས་འགོག་འདེན་གྱི་དོད་ཡིན་ནོ། །འདིར་འགག་
སྡོམ་ཙམ་སྨོས་པ་ཡིན་གྱི་རྒྱས་པར་ལམ་རིམ་སོགས་སུ་བལྟ་བར་བྱའོ། ། སྨྲས་པ། ཟླ་
མེད་སྟོན་པ་སྐུ་གསུམ་འབྲས་བུས་ཕྱུག། དམ་ཆོས་ཕན་དང་བདེ་བ་འཇོ་བའི་དཔྱིད། །
གྲོགས་མཆོག་དགེ་འདུན་ཡོངས་འདུ་དབང་པོ་དེའི། ། སྣུམ་ལྡན་གྲིབ་མ་ཀུན་གྱི་ངལ་
གསོའི་གནས། ། མཆོག་གསུམ་གང་གི་ཡོན་ཏན་དྲན་བྱེད་འདི། ། བློ་ལྡན་རྣམས་ཀྱི་བློ་
གྲོས་གོ་སྐབས་འབྱེད། ། སྐལ་དམན་དག་གི་བློ་ཆུང་དམ་དུ་བཅིང་། །བསྟན་པ་མཆོག་གི་
སྲོག་ཟུངས་གསོ་བར་བྱེད། ། འགྲོ་བའི་མོས་ ཁམས་ ཀོ་བས་གྱོང་བ་དེ། ། རང་བཞིན་
བཅོས་སུ་མེད་པ་མ་ཡིན་ཏེ། །སེམས་ཀྱི་ཆོས་ཉིད་དྲི་མས་མ་སྦཔས་ཕྱིར། །ནམ་མཁའ་བློ་
བུར་སྤྲིན་གྱིས་གཡོགས་དང་མཚུངས། །མཉན་པར་འོས་པའི་གྲོས་འདེབས་འདི་གསན་
9



ཚེ། །ཕྱོགས་རིས་མིག་ཅན་མཁས་རློམ་སྡུག་བསྔལ་འཐོབ། ། ཟླ་བས་བསིལ་ཟེར་སྤྲོ་ཡང་
ཡི་དྭགས་ལ། ། ཚ་ གདུང༌ སྟེར་བ་དེ་ཡི་ལས་ཀྱིས་བྱས། ། གནས་འདིར་གནད་འགག་
བསྡུས་ཏེ་བསྟན་པ་དང་། །གོང་འོག་གབ་འཁྲུགས་ཐོར་བ་བསྡེབས་ཙམ་ལས། ། འོལ་
ཚོད་ཤེས་རློམ་མུན་མདའ་འཕེན་པའམ། ། ཞྭ་དཔེ་ལྷམ་ གྱིས་ རྒྱལ་འགེབས་འདི་ལ་་་་
མེད། ། ཅེས་པ་ནི་བར་སྐབས་ཀྱི་ཚིགས་སུ་བཅད་པ་རྫོགས་སོ། ། གཉིས་པ་ལས་དང་པོ་
བས་སྐྱབས་སུ་འགྲོ་བའི་ཚུལ་ལ་བཞི། གང་ལ་སྐྱབས་སུ་འགྲོ་བའི་ཡུལ་དང་། དེ་ལ་
སྐྱབས་སུ་འགྲོ་བའི་ཚུལ་དང་། སྐྱབས་སུ་སོང་བའི་བསླབ་བྱ་དང་། སྐྱབས་སུ་སོང་
བའི་ཕན་ཡོན་ནོ། ། དང་པོ་ནི། དེ་ལྟར་སངས་རྒྱས་སྐྱབས་ སྟོན་ པ་པོ་ཆོས་སྐྱོབས་་
དངོས་དགེ་འདུན་སྐྱབས་སྒྲུབ་པའི་ གྲོགས་ཡིན་ན། ད་ ལྟ་ སངས་ རྒྱས་ དངོས་ སུ་ མི་
བཞུགས་པས་སྐྱབས་སྟོན་པ་པོ་དེ་གང་ལ་བྱ་ཞེ་ན། དེ་ཡོད་དེ། ད་ལྟ་ལམ་རིམ་དང་
སྐྱབས་འགྲོ་སོབ་།ས་ཀྱི་ཁྲིད་འབོགས་པའི་བླ་མ་དེ་སངས་རྒྱས་ཀྱི་དོད་ཡང་དག་པ་ཐུབ་པའི་
ཕྱིར། དེ་ཐུབ་སྟེ། ལམ་རིམ་སོགས་སྟོན་པའི་བླ་མ་དེ་ལ་སངས་རྒྱས་ཀྱི་སྤྲུལ་པ་གཅིག་
ཀྱང་ཡོད། དེ་མིན་ཡང་དེའི་ལུས་ལ་ཞུགས་ནས་ཆོས་འཆད་དུ་བཅུག་པ་ཡང་ཡོད།
ལུས་ལ་མ་ཞུགས་ཀྱང་དེའི་ལུས་ངག་ཡིད་གསུམ་བྱིན་གྱིས་བརླབས་ནས་ཆོས་འཆད་དུ་
བཅུག་པ་ཡང་ཡོད་པའི་ཕྱིར། དང་པོ་གྲུབ་སྟེ། ཏིང་ངེ་འཛིན་དམ་པའི་མདོ་ལས།
དེ་ཡང་ཕྱི་མའི་དུས་ན་ང་ཉིད་དགེ་བའི་བཤེས་གཉེན་དུ་སྤྲུལ་ནས་ཏིང་ངེ་འཛིན་འདི་
དག་སྟོན་པར་འགྱུར་ཏེ། དེའི་ཕྱིར་དགེ་བའི་བཤེས་གཉེན་ནི་ཁྱེད་ཀྱི་སྟོན་པ་ཡིན་པས་
བྱང་ཆུབ་ཀྱི་སྙིང་པོ་ལ་ཐུག་གི་བར་བསྟེན་ཅིང་བཀུར་སྟི་གྱིས་ཤིག ཅེས་དང་། རྔ་བོ་
ཆེའི་མདོ་ལས། སྨྲེ་སྔགས་མ་འདོན་ཀུན་དགའ་བོ། །ང་ནི་ཕྱི་མའི་དུས་ཀྱི་ཚེ། །དགེ་
བའི་བཤེས་གཉེན་ཉིད་སྤྲུལ་ནས། །ཁྱོད་ལ་སོགས་པའི་དོན་བྱེད་འགྱུར། ། ཞེས་དང༌།
རྡོ་ རྗེ་གུར་ལས་ཀྱང་། གང་ ཉིད་རྡོ་རྗེ་སེམས་དཔའ་ཞེས། །དེ་ཉིད་སློབ་དཔོན་་་་་
པགཟུགས་སུ་འཛིན། །སེམས་ཅན་ཕན་གདགས་དམིགས་ནས་ནི། །ཐ་མལ་བ་ཡི་གཟུགས་
སུ་གནས། །ཞེས་གསུངས་པའི་ཕྱིར། གཉིས་པ་གྲུབ་སྟེ། སློབ་དཔོན་ཡེ་ཤེས་ཞབས་
ཀྱིས་མཛད་པའི་འཇམ་དཔལ་ཞལ་ལུང་ལས། དེ་ཡི་དོན་ལྡན་འགའ་ཞིག་ལ། །ང་ནི་
དེ་ཡི་ལུས་གནས་ཏེ། །སྒྲུབ་པོ་གཞན་ལ་མཆོད་པ་ལེན། །ཞེས་དང༌། གསང་བ་འདུས་
10་



པའི་འགྲེལ་པ་ལས་ཀྱང་། སངས་རྒྱས་རྣམས་རྡོ་རྗེ་སློབ་དཔོན་གྱི་ལུས་ལ་ཞུགས་ནས་
སེམས་ ཅན་གྱི་དོན་མཛད་དོ། ། ཞེས་གསུངས་པའི་ཕྱིར། གསུམ་པ་གྲུབ་སྟེ། མདོ་
སྡུད་པ་ལས། རྒྱལ་བའི་ཉན་ཐོས་པ་དག་ཇི་སྙེད་ཆོས་སྟོན་དང་། །འཆད་དང་རིགས་
པ་དག་དང་ལྡན་པར་བརྗོད་པ་དང༌། །མཆོག་ཐོབ་བདེ་བ་བྱེད་དང་དེ་ཡི་འབྲས་ཐོབ་
པ། །དེ་དག་ཀུན་ཀྱང་དེ་བཞིན་གཤེགས་པའི་སྐྱེས་བུའི་མཐུ། །ཞེས་གསུངས་པའི་ཕྱིར།
དེས་ན་ཆོས་འཆད་པ་པོ་དེ་སྐྱོན་དུ་མ་དང་ལྡན་ནའང་གཞན་ལ་ཕན་གདགས་ནུས་པ་
སངས་རྒྱས་ཀྱི་བྱིན་རླབས་དང་ནུས་མཐུ་བསམ་གྱིས་མི་ཁྱབ་པས་བྱས་པ་ཡིན་ནོ། །དེའི་
ཕྱིར་བླ་མ་དེ་ནི་ངོ་བོའི་ཆ་ནས་སངས་རྒྱས་དང་མཉམ་པ་ཡིན་ཏེ། གསང་བ་འདུས་པ་
ལས། ཁམས་རྣམས་དང་ནི་འཕྲིན་ལས་དག། རང་བཞིན་མཉམ་པ་ཉིད་ཀྱི་ཕྱིར། །
སངས་རྒྱས་ཀུན་དང་བླ་མ་མཉམ། །ཞེས་གསུངས་པའི་ཕྱིར། ཐུགས་རྗེའི་ཆ་ནས་སངས་
རྒྱས་ལས་བཀའ་དྲིན་ལྷག་པ་ཡིན་ཏེ། དེ་ཉིད་ལས། འགྲོ་བ་ཀུན་ལ་ལམ་སྟོན་ཕྱིར། །
སངས་རྒྱས་ཀུན་ལས་མཆོག་ཏུ་བསྔགས། །ཞེས་དང་། ནམ་མཁའ་དྲི་མ་མེད་པའི་མདོ་
ལས། ཀུན་དགའ་བོ། དེ་བཞིན་གཤེགས་པ་རྣམས་ནི་སེམས་ཅན་ཐམས་ཅད་ལ་སྣང་
བ་མ་ཡིན་གྱི། དགེ་བའི་བཤེས་གཉེན་ནི་དངོས་སུ་སྣང་ནས་ཆོས་སྟོན་ཅིང་ཐར་པའི་ས་
བོན་འདེབས་པའི་ཕྱིར། དེ་བཞིན་གཤེགས་པ་རྣམས་ལས་དགེ་བའི་བཤེས་གཉེན་ལྷག་
པར་ཟུངས་ཤིག ཅེས་གསུངས་པའི་ཕྱིར། བཀའ་དྲིན་ཆེ་ལུགས་ཀྱང་བླ་མ་དེ་ལས་
ཆོས་ཉན་པ་ལ་བརྟེན་ནས། ལས་འབྲས་ལ་ཡིད་ཆེས་ཏེ་སྡིག་པ་ལ་འཛེམ་ཞིང་དགེ་བ་
ཆུང་ཆུང་ཡང་ཁྱད་དུ་མི་གསོད་པར་སྒྲུབ་འདོད་ཀྱི་བློ་སྔར་དང་མི་འདྲ་བ་ཞིག་སྐྱེས་པ་མ་
མཐའ་དགོས་ཏེ། དཔེར་ན་བླ་མས་ཐ་ན་གྲོག་སྦུར་ཡན་ཆད་ཀྱི་སྲོག་བསྐྱབས་པ་ཙམ་
གྱིས་ཀྱང་ཐར་བའི་ས་བོན་འདེབས་ཐུབ་པ་ཡིན་ཞེས་གསུངས་པས་རྐྱེན་བྱས་ཏེ། སྔར་
ཤིག་འཛེམ་མེད་དུ་གསོད་པ་ཞིག་གིས་དེ་ནས་བཟུང་སྟེ་ཤིག་གི་སྲོག་བསྐྱབ་རྒྱུ་བྱུང་ན་
གང་ཟག་དེ་ལ་བླ་མའི་བྱིན་རླབས་དང་ཆོས་ཞུགས་པ་ཡིན་པས། བླ་མ་རང་ལ་དྲིན་ཆེ་
མི་ཆེ་རང་གི་ཤེས་རྒྱུད་ཇེ་འཇམ་ལ་སོང་མ་སོང་དང་ཆོས་དང་འདྲེས་མ་འདྲེས་ཀྱིས་ཤེས་
སོ། །དེ་ལྟ་བུ་དྲིན་ལྡན་གྱི་བླ་མ་དུ་མ་ཡོད་ཀྱང་གང་ལ་དད་པ་ཆེ་བ་དེ་ལ་སྐྱབས་སུ་སོང་ན་
དོན་ཆེ་སྟེ། བེའུ་བུམ་སྔོན་པོ་ལས། གང་ལ་དད་པ་དེ་ཡིས་དེ་འདུལ། །ཞེས་གསུངས་
11



པ་ལྟར་རོ། ། སྐྱབས་སུ་འོས་པའི་བླ་མ་དེ་ལ་ཁྱད་པར་བཞི་ལྡན་དགོས་ཏེ། ཚེ་འདི་ཕྱི་
གཉིས་ལས་ཕྱི་མ་གཙོ་བོར་འཛིན་པ་དང༌། གདུལ་བྱ་འདུལ་བའི་ཐབས་ལ་མཁས་པ་
དང་། ཐབས་དེ་དཔེ་མཁྱུད་མེད་པར་གཞན་ལ་འདོམས་པ་དང༌། ཟང་ཟིང་གིས་མི་
མཉེས་སྒྲུབ་པས་མཉེས་པ་ཞིག་དགོས་ངེས་ཡིན་ནོ། །བླ་མ་དེ་ལ་དད་པ་སྐྱེད་པ་གལ་ཆེ་སྟེ།
རིན་ཆེན་ཕྲེང་པ་ལས། དད་ཅན་ཡིན་ཕྱིར་ཆོས་ལ་བརྟེན། །ཤེས་རབ་ལྡན་ཕྱིར་ཡང་
དག་རིག། འདི་གཉིས་གཙོ་བོ་ཤེས་རབ་སྟེ། ། དེ་ཡི་ སྔོན་འགྲོ་དད་པ་ཡིན། ། ཞེས་
གསུངས་པའི་ཕྱིར། །གཉིས་པ་ཇི་ལྟར་སྐྱབས་སུ་འགྲོ་བའི་ཚུལ་ནི། རང་ཉིད་འཆི་བའི་
འོག་ཏུ་སྡུག་བསྔལ་བས་འཇིགས་ཏེ། ལེགས་ཉེས་ཅི་བྱུང་ཡང་བླ་མ་ཁྱེད་མཁྱེན་སྙམ་དུ།
ན་དགའ་ན་ན་བ་དང་འཆི་དགའ་ན་འཆི་བར་བྱིན་གྱིས་བརླབ་ཏུ་གསོལ་ཞེས་སྙིང་གི་
དཀྱིལ་རུ་ས་པའི་ནང་རྐང་གི་ཁོང་ནས། བླ་མ་ལ་སྐྱབས་སུ་མཆིའོ། སངས་རྒྱས་ལ་
སྐྱབས་སུ་མཆིའོ། ཞེས་ངག་ནས་འདོན་བཞིན་་པར་བླ་མ་དེས་ སྡུག་བསྔལ་ལས་སྐྱོབ་
པའི་ཐབས་དེ་དང་དེ་སྟོན་པ་བཀའ་དྲིན་ཆེ་སྙམ་དུ་བསམ། ཆོས་ལ་སྐྱབས་སུ་མཆིའོ་
ཞེས་པའི་སྐབས་སུ་བླ་མས་དགེ་སྡིག་གི་འཇུག་ལྡོག་བྱ་ཚུལ་ཇི་ལྟར་གསུངས་པ་ལྟར་ཉམས་
སུ་བླང་བར་བྱའོ་ཞེས་ཡིད་ཀྱིས་དམ་བཅའ་བརྟན་པོ་བྱ། དགེ་འདུན་ལ་སྐྱབས་ སུ་
མཆིའོ་ཞེས་པའི་སྐབས་སུ་ལྷའི་བུ་ ཤིན་ཏུ་བརྟན་པ་བྱ་བས་གཙུག་ཏོར་རྣམ་རྒྱལ་མའི་
གཟུངས་སྔགས་བཟླ་བར་བྱས་ནས་ངན་སོང་ལས་ཐར་པ་ལྟར་བདག་གིས་ཀྱང་སྐྱབས་
འགྲོ་བཟླ་བར་བྱ་ན་ལོས་ཐར་སྙམ་དུ་ཡིད་ཆེས་པའི་སྒོ་ནས་སྐྱབས་འགྲོ་ལ་འབད་པར་
བྱའོ། །ནད་པ་ནད་ལས་ཐར་བའི་ཆེད་དུ་སྨན་ཅི་ཐུབ་འཐུང་བ་ལྟར་སྐྱབས་འགྲོ་ལ་རང་
གིས་འབད་དགོས་ཏེ། སྤྱོད་འཇུག་ལས། ཐ་མལ་ནད་ཀྱིས་བཏབ་པ་ཡང་། །སྨན་
པའི་ངག་བཞིན་བྱ་དགོས་ན། །འདོད་ཆགས་ལ་སོགས་ཉེས་བརྒྱ་ཡི། ། ནད་ཀྱིས་རྟག་
བཏབ་སྨོས་ཅི་དགོས། །ཞེས་གསུངས་པའི་ཕྱིར། ནད་པ་འཆི་མལ་དུ་ཚུད་པ་ཞིག་ལ་
སྐྱབས་འགྲོའི་བརྡའ་སྤྲད་ན་དེས་རང་ཅེ་ཐུབ་ཀྱིས་ཉམས་སུ་ལེན་པ་མ་གཏོགས་གཞན་ལ་
འཆད་དགོས་བསམ་པ་ཡང་དེ་ལ་མེད། ད་ལྟ་མ་ཐུབ་ཀྱང་ལོ་རྟིང་མ་སོགས་ལ་བྱ་
བསམ་པ་ཡང་མེད་པ་ལྟར། སྐྱབས་འགྲོ་ད་ལྟ་ནས་བྱ་དགོས་ཏེ། ཀཱ་ནི་ཀའི་སྤྲིངས་
ཡིག་ལས། སང་དག་བྱ་ཞེས་མ་གཞེས་པར། ། དམ་པའི་ཆོས་ལ་བསྙུང་ཏེ་མཛོད། །
12



འདི་སང་དེང་ནས་འདི་བྱ་ཞེས། །བྱ་བ་མི་ལ་བཟང་པོ་མིན། ། ཞེས་གསུངས་པའི་ཕྱིར།
བློ་ནི་གང་གོམས་པ་ཤེས་ཆེ་བ་དེའི་རྗེས་སུ་འཇུག་པ་ཆོས་ཉིད་ཡིན་པས་སྐྱབས་འགྲོ་ལ་
ཡང་ཡང་བློ་སྦྱང་ན་འཆི་ཁར་དཀོན་མཆོག་གསུམ་དྲན་ནས་སྡུག་བསྔལ་ཚོར་བས་ཉེན་
པར་མི་འགྱུར་བའི་དགོས་པ་ཡོད་དེ། ཏིང་ངེ་འཛིན་རྒྱལ་པོ་ལས། ལུས་དང་ངག་
དང་ཡིད་རབ་དྭངས་པ་ཡིས། ། རྟག་ཏུ་སངས་རྒྱས་དག་གི་བསྔགས་པ་བརྗོད། །དེ་ལྟར་
དེས་ནི་སེམས་ཀྱི་རྒྱུད་གོམས་པས། །ཉིན་མཚན་དུ་ཡང་འཇིག་རྟེན་མགོན་པོ་མཐོང༌། །
ནམ་ཞིག་དེ་ནི་ན་ཞིང་མི་བདེ་ནས། །ཤི་ལ་ཐུག་པའི་སྡུག་བསྔལ་ཚོར་བྱུང་ན། །སངས་
རྒྱས་ལ་ནི་དྲན་པ་མི་ཉམས་ཏེ། ། སྡུག་བསྔལ་ཚོར་བས་འཕྲོག་པར་ཡོངས་མི་འགྱུར། །
ཞེས་གསུངས་སོ། །དེའི་ཕྱིར་སྐྱབས་འགྲོ་འདི་དུས་རྒྱུན་དུ་བྱ་དགོས་སོ། ། སྐྱབས་འགྲོ་
འདི་ནི་བྱ་རིན་མི་ཆོག་པའི་ཆོས་ཆུང་ཆུང་ཡང་མ་ཡིན་ཏེ། འཆི་བའི་འོག་ཏུ་སྡུག་
བསྔལ་བས་འཇིགས་ཏེ་དཀོན་མཆོག་གསུམ་ལ་སྐྱབས་སུ་སོང་ན་བསྐྱེད་རྫོགས་སོགས་ཀྱི་
ཉམས་ལེན་ ཟབ་ མོ་ དང་ མཚུངས་ པའི་ ཕྱིར། དེ་ སྐད་ དུ་ འགྲོ་ མགོན་ གྱི་ ཞལ་ནས།
མདོར་ན་འཆི་བ་མི་རྟག་པ། ། བདག་གི་རྒྱུད་ལ་མ་སྐྱེ་ན། །གསང་བ་འདུས་པ་མི་ཟབ་
སྟེ། །མི་རྟག་རྒྱུད་ལ་སྐྱེས་པ་ན། །སྐྱབས་འགྲོའི་ཚིག་གསུམ་ཟབ་པ་ཡིན། །ཞེས་གསུངས་
པ་ལྟར་རོ། །འོ་ན་བླ་མ་ལ་དེ་ལྟར་སྐྱབས་སུ་སོང་ན་དེས་ཇི་ལྟར་སྐྱོབ་སྙམ་ན། དེ་ཡང་
དཔུང་བཟང་གི་རྒྱུད་ལས། སྐྱེས་བུ་འགའ་ཞིག་འཆི་བའི་ཚེ། ། བླ་མ་སྐད་ཅིག་དྲན་
གྱུར་ན། ། འཕོ་བ་རྣམས་ཀྱི་མཆོག་ཏུ་འགྱུར། །ཞེས་དང་། ནི་གུ་ཆོས་དྲུག་ལས། །
བྱིན་རླབས་བླ་མའི་འཕོ་བ་གཅེས། །ཞེས་གསུངས་པ་ལྟར། ཉམས་ལེན་གཞན་མེད་
ཀྱང་འཆི་ཁར་སྐད་ཅིག་ཙམ་བླ་མ་དྲན་ནས་དད་པ་སྐྱེ་རྒྱུ་བྱུང་ན་དད་པ་དེའི་སྟོབས་ཀྱིས་
སྐྱེ་གནས་བཟང་པོར་འཕོ་ཐུབ་སྟེ། དད་པ་དེ་ལ་ཡོན་ཏན་དཔག་ཏུ་མེད་པ་ཡོད་པའི་
ཕྱིར་ཏེ། དཀོན་མཆོག་ཏ་ལ་ལ་ལས། དད་པ་སྔོན་འགྲོ་མ་ལྟར་བསྐྱེད་པ་སྟེ། །ཡོན་
ཏན་ཐམས་ཅད་བསྲུང་ཞིང་འཕེལ་ བར་བྱེད། ། དོགས་ པ་ སེལ་ཞིང་ཆུ་བོ་རྣམས་ལས་
སྒྲོལ། ། དད་པ་བདེ་བའི་གྲོང་ཁྱེར་མཚོན་བྱེད་ཡིན། ། དད་པ་རྙོག་པ་མེད་ཅིང་སེམས་
དྭངས་བྱེད། །ང་རྒྱལ་སྤོང་ཞིང་གུས་པའི་རྩ་བ་ཡིན། །དད་པ་ནོར་དང་གཏེར་དང་རྐང་
བའི་མཆོག། ལག་པ་བཞིན་དུ་དགེ་སྡུད་རྩ་བ་ཡིན། །ཞེས་གསུངས་པའི་ཕྱིར། ཁྱབ་སྟེ།
13



དེའི་ ཚིག་ ཟུར་ གྱི་ དད་ པ་ བདེ་ བའི་ གྲོང་ཁྱེར་ མཚོན་ བྱེད་ ཡིན་ ཞེས་ པའི་ ལུང་ དང་།
སངས་རྒྱས་ཀྱིས་རྫུན་མི་གསུངས་པའི་རིགས་པས་ཀྱང་ལེགས་པར་སྒྲུབ་ནུས་སོ། ། དེའི་
ཕྱིར་རང་ཅག་རྣམས་ད་ལྟ་ནས་དད་པ་འགྲོ་སའི་བླ་མ་ཞིག་ངེས་པར་བསྟེན་དགོས་ཏེ།
དེ་འདྲ་རེ་མེད་ན་འཆི་ཁར་དད་པ་བྱེད་ ས་ མི་ རྙེད་པའི་ཕྱིར། དེ་ལྟ་བུ་སོགས་ ལ་་
དགོངས་ནས། པོ་ཏོ་བས། མན་ངག་ཐམས་ཅད་བསྡུ་བའི་འགོ་ནི༑ ༑བཤེས་གཉེན་
དམ་པ་མི་བཏང་བ་ཡིན། །ཞེས་གསུངས་སོ། །མདོར་ན་བླ་མ་ལ་དམིགས་པའི་དད་པ་
དང་མི་དགེ་བཅུའི་ནང་ནས་རགས་རིམ་ཙམ་བསྲུང་ བའི་ ཚུལ་ཁྲིམས་ ཡོད་ན་དེ་ཆོས་
སྐྱབས་དངོས་ཡིན་པས་ངན་འགྲོའི་སྡུག་བསྔལ་ལས་སྐྱོབ་པར་བྱེད་དོ། །དེའི་ཕྱིར་སྐྱབས་
འགྲོ་སྦྱང་བ་གནད་ཆེའོ། ། གསུམ་པ་སྐྱབས་སུ་སོང་བའི་བསླབ་བྱ་ནི། རྒྱས་པར་ལམ་
རིམ་དུ་བལྟ་བར་བྱ་ཞིང་། འདིར་དགོས་པའི་གཙོ་བོ་འགའ་ཞིག་བརྗོད་པར་བྱ་བ་ལ།
སྐྱེས་བུ་དམ་པ་ལ་བརྟེན་པ་སྐྱབས་འགྲོའི་བསླབ་བྱར་བཤད་པའི་དགོས་པ་ནི། ད་ལྟ་
སངས་རྒྱས་དངོས་སུ་མེད་ཀྱང་དེའི་དོད་དགེ་བའི་བཤེས་གཉེན་ཡིན་པས་བླ་མ་སྐྱབས་
སྟོན་པ་པོ་དང་བླ་མ་ལ་དམིགས་པའི་དད་པ་སྐྱབས་དངོས་ཡིན་པ་ཤེས་པའི་ཆེད་ཡིན་
ནོ ། དེའི་ཕྱིར་གོང་དུ་སྨོས་པ་ལྟར་བླ་མ་བརྟེན་པ་ཤིན་ཏུ་གལ་ཆེའོ། ། བླ་མ་ལ་མི་དང་
པའི་མི་དང་མཐུན་ གྲོགས་མང་ན་དད་པ་འགྲིབ་ཉེན་ཡོད་པས་དེ་དང་ཡུན་གྲོགས་མི་
བྱའོ། །ཅི་ཐ་ཅི་འཐུང་གི་ཕུད་ཀྱིས་མཆོད་ན་ཟས་སྐོམ་གྱིས་མི་ཕོངས་པའི་དགོས་པ་ཡོད།
བླ་མ་ལ་ཡང་དང་ཡང་དུ་སྐྱབས་སུ་འགྲོ་ན་འཆི་ཁར་བླ་མ་དྲན་པའི་དགོས་པ་ཡོད། བྱ་
བ་གང་དང་གང་བྱེད་པ་ན་བླ་མ་ལ་བློ་བཅོལ་ན་མི་འགྲུབ་པ་མི་སྲིད་པས་འཇིག་རྟེན་པའི་
ལྷ་ གསོལ་ལ་འབད་པ་དག་བླ་ མ་ལ་ ཡིད་ཆེས་ མེད་ པའི་ རྟགས་ སོ། ། ཉིན་ལན་གསུམ་
མཚན་ལན་གསུམ་དུ་སྐྱབས་འགྲོ་བྱེད་དགོས་པས་མཚན་མོའི་སྐྱབས་འགྲོ་ གསུམ་ ཉལ་
ཁར་ སྟེབ་ གཅིག་ ཏུ་བྱས་ ཀྱང་ཆོག་ པ་མན་ངག་གོ སྤྱིར་སྐྱབས་འགྲོའི་བསླབ་བྱ་ལ་
དགག་སྒྲུབ་གཉིས་ལས་དགག་པའི་བསླབ་བྱ་དང་འགལ་བར་མ་བྱས་ན་སྐྱབས་ཀྱིས་སྐྱོབ་
པར་འགྱུར་བས་དེ་ཡང་ལས་འབྲས་ལ་ཡིད་ཆེས་པ་ལ་རག་ལས་སོ། ། བཞི་བ་སྐྱབས་སུ་
སོང་བའི་ཕན་ཡོན་ནི། ཆོས་ཀྱི་ཕན་ཡོན་ཡིན་ཚད་སྐྱབས་འགྲོའི་ཕན་ཡོན་དུ་འདུ་བས་
བརྗོད་ཀྱིས་མི་ལང་ལ། འོན་ཀྱང་ལམ་རིམ་ལས་དངོས་སུ་མ་བྱུང་བ་འགའ་ཞིག་བརྗོད་



ན། སྐྱབས་འགྲོས་འཇིགས་པ་ཐམས་ཅད་ལས་སྐྱོབ་སྟེ། མདོ་སྡེ་རྒྱན་ལས། འཚེ་བ་
དག་ནི་ཐམས་ཅད་དང་། །ངན་སོང་དང་ནི་ཐབས་མིན་དང་། །འཇིགས་སོགས་ཐེག་པ་
དམན་པ་ལས། །སྐྱོབ་ཕྱིར་སྐྱབས་ཀྱི་དམ་པའོ། ། ཞེས་གསུངས་པའི་ཕྱིར་དང་། བླ་མ་
ལ་དད་པ་སྐྱེས་པ་དང་དཀོན་མཆོག་ལ་སྐྱབས་སུ་འགྲོ་ན། འཆི་བ་གླུ་བའི་མཆོག་ཏུ་
ཡང་འགྱུར་ཏེ། ངག་དབང་གྲགས་པའི་འཆི་བ་བླུ་བའི་མན་ངག་ལས། འཆི་བདག་
བླུ་བར་འབད་པ་ནི། ། དད་པ་ཡིས་ནི་བྱེད་པར་ནུས། །ཞེས་དང་། དེ་བཞིན་གསུམ་ལ་
སྐྱབས་འགྲོ་དང་། །བསླབ་པ་ལྔ་དང་བརྒྱད་བསྲུང་ན། །འཆི་བདག་ཐག་ནི་བསྲིང་བར་
འགྱུར། །ཞེས་གསུངས་པ་ལྟར་རོ། །ཐ་ན་སྐྱབས་འགྲོའི་ཚིག་ཙམ་བཟླས་པས་ཀྱང་མི་མ་
ཡིན་གྱི་གནོད་པས་མི་ཚུགས་ཏེ། མི་ཞིག་དགེ་སློང་རྒན་ཞུགས་གཅིག་ལ་ཆོས་ཞུ་ཙ་ན།
དགེ་སློང་དེས་མི་ཤེས་པས་སྡུག་བསྔལ་ཏེ། ཀྱེ་མ་མི་ཤེས་པ་སྡུག་བསྔལ་ལོ་ཟེར་བར།
མི་དེས་རྒྱུ་མི་ཤེས་པ་ལས་འབྲས་བུ་སྡུག་བསྔལ་བྱུང་བར་གསུངས་གདའ་བས། སྡུག་
བསྔལ་སྤོང་བར་འདོད་ན་མ་རིག་པ་སྤོང་དགོས་པར་གོ་ནས་དྲིན་ལན་དུ་རས་བཟང་པོ་
གཅིག་ཕུལ་བ། རྐུན་པོས་མཐོང་ནས་རྐུར་ཕྱིན་ཏེ་དགེ་སློང་ཁྱོད་སྒོ་ཕྱེ་ཞིག དེ་རིང་
སྦྱིན་བདག་གིས་ཕུལ་བའི་རས་དེ་ང་ལ་དགོས་ཟེར་བར་དགེ་སློང་ན་རེ་སྒོ་ཕྱེ་ན་ཁྱོད་ནང་
དུ་འོང་དོགས་པས་དེ་མི་ཡོང་། དེ་བས་སྒོའི་གཡག་ཤིང་གི་བུ་ག་ནས་ལག་པ་གཉིས་
ཐོངས་དང་ངས་སྦྱིན་ཟེར་བས། རྐུན་པོས་ལག་པ་བརྐྱངས་པ་དང་ལག་པ་ཐག་པས་
བཀྱིགས་ནས་དགེ་སློང་ཕྱིར་ཕྱུང་སྟེ། སངས་རྒྱས་ལ་སྐྱབས་སུ་མཆིའོ། ཆོས་ལ་སྐྱབས་
སུ་མཆིའོ། དགེ་འདུན་ལ་སྐྱབས་སུ་མཆིའོ་ཞེས་ཚིག་རེ་རེའི་སྐབས་སུ་དབྱུག་པ་རེ་
བརྒྱབ་ནས་བཏང་བས། རྐུན་པོ་ཡ་མཚར་ཏེ། དཀོན་མཆོག་གསུམ་ལས་མེད་པས་
ཆོག་ཅིང་དེ་བས་མང་ན་འཆི་ལ་ཐུག་པར་འདུག་ཅེས་ཟམ་པའི་འོག་ཏུ་སྐྱབས་འགྲོའི་ཚིག་
ལད་མོ་བྱས་པར། མི་མ་ཡིན་མང་པོ་ཟམ་པ་དེའི་སྣེ་ནས་འགྲོ་མ་ནུས་སྐད་དང་། མུ་
སྟེགས་པ་རླུང་ཞགས་གྲུབ་པ་བྱ་དང་རི་དྭགས་སོགས་ཞུགས་ པས་ བཏབ་ཚད་ཟིན་པ་
གཅིག་གིས། ནང་པའི་དགེ་བསྙེན་ཕྱུགས་རྫི་ཞིག་ལ་བཏབ་པས་མ་ཟིན་པར། དགི་
བསྙེན་ཁྱོད་ལ་ཡོན་ཏན་ཅི་ཡོད་དྲིས་པར་སྐྱབས་འགྲོའི་ཚིག་གསུམ་འདོན་པ་ལས་གཞན་
མེད་ཟེར་སྐད་བྱུང་བ་བཞིན་ནོ། ། མདོར་ན་ སངས་རྒྱས་ལ་སྐྱབས་སུ་སོང་བས་མུན་



བསྐལ་དང་མཐའ་འཁོབ་ཏུ་མི་སྐྱེ་ཞིང་དགེ་བའི་བཤེས་གཉེན་དང་འཕྲད་པར་འགྱུར།
ཆོས་ལ་སྐྱབས་སུ་སོང་བས་ལོག་ལྟ་ཅན་དང་ གླེན་ལྐུགས་ སུ་ མི་སྐྱེ་ཞིང་སངས་རྒྱས་ཀྱི་
བསྟན་པ་དང་མཇལ་བར་ འགྱུར། དགེ་འདུན་ལ་སྐྱབས་ སུ་ སོང་ བས་ མི་དགེ་བའི་
གྲོགས་པོ་དང་མི་འ ཕྲད་ཅིང་དགེ་བའི་བཤེས་གཉེན་གྱིས་རྗེས་སུ་འཛིན་པར་འགྱུར་རོ། །
འོན་ཀྱང་དད་པ་དང་སྐྱབས་འགྲོ་ལ་འབད་པ་ཆེ་བ་དེ་ཙམ་གྱིས་མི་ཤིས་པ་སོགས་ཡོང་
སྲིད་ཀྱང་དེ་ནི་ཚེ་ཕྱི་མ་ཕན་ཆད་དུ་མྱོང་རྒྱུའི་མི་ཤིས་པ་དག་ཟད་འགྱུར་གྱི་རྟགས་ཡིན་
པས་དཀོན་མཆོག་ལ་ཐེ་ཚོམ་མི་ཟ་སྟེ། དེ་སྐད་དུ་རྡོ་རྗེ་གཅོད་པ་ལས། མདོ་སྡེ་འདིའི་
ཚིག་ལེན་པ་དང་འཛིན་པ་དང་འཆང་བ་དང་ཀློག་པ་དང་ཀུན་ཆུབ་པར་བྱེད་པ་དེ་དག་
ནི་མནར་བར་འགྱུར་ ཤིན་ ཏུ་ མནར་བར་འགྱུར་རོ། ། དེ་ ཅིའི་ཕྱིར་ཞེ་ན་ རབ་ འབྱོར།
སེམས་ཅན་དེ་དག་ནི་ཚེ་རབས་སྔ་མའི་མི་དགེ་བའི་ལས་ངན་སོང་དུ་སྐྱེ་བར་འགྱུར་བ་
གང་དག་བྱས་པ་དེ་དག་ཚེ་འདི་ཉིད་ལ་མནར་བས་ཚེ་རབས་སྔ་མའི་མི་དགེ་བའི་ལས་
ངན་སོང་དུ་མྱོང་བར་འགྱུར་བ་གང་དག་བྱས་པ་དེ་དག་བྱང་བར་འགྱུར་ཏེ། ཞེས་
གསུངས་པ་ལྟར་རོ། ། མདོར་ན་སངས་རྒྱས་དངོས་སུ་བསྟེན་དུ་མེད་ལ་ཡོད་ཀྱང་དེས་
འཇིགས་པ་ལས་སྐྱོབ་པའི་ཐབས་སྟོན་པ་མ་གཏོགས་གཞན་བྱ་རྒྱུ་མེད་པས། ཐབས་དེ་
ནི་དགེ་བའི་བཤེས་གཉེན་གྱིས་ཀྱང་སྟོན་པར་འགྱུར་བས་དེས་ན་དགེ་བའི་བཤེས་གཉེན་
ཡོན་ཏན་ཐམས་ཅད་ཀྱི་འབྱུང་གནས་སུ་མཐོང་ནས་ཆོས་སྐྱོང་མང་པོ་མ་བསྟེན་པར་བླ་མ་
གཅིག་པུ་ལ་དད་ཞེན་ཆེ་བའི་མི་དེ་ལ་ཚེ་འདིར་ནད་དང་ཁ་མཆུ་ཉུང་ཞིང་ཅི་བྱེད་ལམ་ལ་
འགྲོ་བ་འགའ་ཞིག་མངོན་གྱུར་དང་ལ་ལ་དངོས་སྟོབས་ཀྱིས་སྒྲུབ་ནུས་ཤིང་། ཚེ་ཕྱི་མ་
ལ་ཇི་ལྟར་ཕན་ཚུལ་ལུང་གིས་བསྒྲུབ་ཏུ་ཡོད་པས། དེས་ན་བླ་མ་ཚིག་རྐྱང་ལ་ཡིད་ཆེས་
རྙེད་པའི་མི་དེ་ཚེ་འདི་དང་ཕྱི་མ་གཉིས་ཀར་སྐྱིད་པ་ཡིན་ནོ། །སྨྲས་པ། ཆོས་ལ་དྲང་པོ་
དག་གི་རྣ་བའི་སྒོ། ། གཏམ་འདི་ཉན་ལ་ཤིན་ཏུ་དོག་གྱུར་ཀྱང་། ། སྔོན་དུས་ཁ་ཆེམས་
རླུང་ལ་བསྐུར་བ་དེའི། ། སྤུན་ཟླ་གཉིས་པའི་གྲོགས་སུ་འདི་ཡང་བསྒྲགས། ཕྲག་དོག་
འགོང་པོས་ ཤེས་ རྒྱུད་བརླམས་པའི་མཐུས། ། ཐན་སྐད་ངན་ པ་ སྒྲོག་ པའི་མཁས་རློམ་
འགས། །ཆོས་འདི་རིན་ཐང་ཆུང་ཞེས་གྲོས་གླེང་ཡང་། །མཁས་པ་དག་གིས་བྲིད་པར་ག་
ལ་རིགས། །དད་པའི་ཡོན་ཏན་ཆུ་སྲིན་གྲོང་གི་ཚད། །བདག་བློ་སྙིམ་པས་གཞལ་བར་མི་
16



ཕོད་ཀྱང་། །ཐོས་པའི་སྤར་ཁྱིམ་ནང་དུ་གུང་ཆུད་པ། །ཀུན་ལ་སྨན་ཕྱིར་ཡི་གེའི་ལམ་དུ་
བཀོད{ ། སྙིགས་མའི་བསྲེག་ཟ་བདོ་བའི་ཉེ་འདབས་སུ། །བསྟན་པའི་པད་ཚལ་ ཅི་་་
དགར་མི་བཞད་ཀྱང་། །བཤེས་གཉེན་གྲིབ་བསིལ་བསྟེན་པའི་ཀུ་མུད་འགའ། །ལེགས་
བཤད་ཟླ་འོད་འདི་ཡིས་མི་བཞུད་དམ། །ཨེ་མ་རྒྱུ་མཚོའི་མར་སར་འདི་འདྲ་བ། །དེང་གི་
མཁའ་ལ་མངོན་སུམ་རྒྱུ་བཞིན་དུ། ། རྒྱུ་སྐར་ཕྲ་མོའི་སྣང་བ་འཚེར་རོ་ཞེས། ། གཞན་ལ་
འགྲམ་ཆུ་ལྡང་བ་ཀླད་ཆུང་ངོ༌། ། ཐུབ་དགོངས་མ་དྲོས་རྒྱ་མཚོའི་འཇུག་ངོགས་ལས། །
མན་ངག་ཨ་མྲྀ་ཏ་ཡི་མི་ཉུང་རྒྱུན། ། ལྷུག་རྩོམ་ཡུར་བའི་ལམ་དུ་དྲངས་པ་འདིས། ། སྐལ་
ལྡན་དད་པའི་མྱུ་གུ་ཅིས་མི་འཕེལ། ། རིན་ཆེན་འབྱུང་གནས་ཚཔ་ནི་སྙིམ་པས་དད། །
ཀུན་གསལ་ཕ་རོལ་བུང་བས་འཕུར་ལྡིང་སྟེ། །ནོར་འཛིན་རྡུལ་སྙེད་སེན་མོས་བགྲང་བ་
ལྟར། །བླ་མའི་ཡོན་ཏན་བརྗོད་པས་ག་ལ་ལྡང་། །དེ་ལ་སྐྱབས་སོང་བསོད་ནམས་སྟོང་
གསུམ་སྣོད། །ཆེ་ལ་འོས་པའི་སྐྱེས་བཟང་དངོས་པོ་ཡིས། །བྱུར་བུར་གཏམས་པ་སློང་ལ་
བཏང་བ་བས། །བརྒྱ་དང་སྟོང་གི་ཆར་ཡང་མི་ཕོད་དོ། །ནམ་ཞིག་འཆི་བདག་རླུང་ཆེན་
འཁྲུགས་པ་ན། །འཇིགས་ སྐྲག་མུན་པ་འཐིབས་ པར་ གདོན་ མི་ཟ། ༑དེ་ལ་ཕན་ཕྱིར་
སེམས་ཀྱི་སྤྱིལ་ཆུང་དུ། །རྣམ་གསུམ་མར་མེའི་སྣང་བ་མ་ནུབ་མཛོད། །དགེ་འདིས་ཚེ་
རབས་ཕྲེང་བར་རོ་འཛིན་དབང་། ། སྐྱབས་འགྲོ་བཟླ་པའི་ངག་གི་རྟེན་བྱེད་ཅིང༌། །ཡིད་
དབང་བསྟན་པའི་ལམ་བཟང་འདི་ཉིད་ལས། །གཞན་དུ་ནམ་ཡང་འཁྱོག་པར་མ་གྱུར་
ཅིག། ལྟ་བ་རྟག་ཆད་གཡང་ཁ་མི་འགྲིམ་ཞིང༌། །སྤྱོད་པ་ཕྱིན་དྲུག་བསླབ་པའི་རྗེས་སུ་
སྙེག། སྒོམ་པ་བྱིང་རྒོད་བྲལ་བའི་རྣལ་འབྱོར་གྱིས། །བསྟན་འཛིན་མིང་གི་ཅོད་པན་
ཐོབ་པར་ཤོག། ཅེས་སྐྱབས་སུ་འགྲོ་བའི་ཚུལ་ལས་བརྩམས་པའི་གཏམ་འདོད་དགུ་འཇོ་བའི་རིན་ཆེན་
བུམ་བཟང་ཞེས་བྱ་བ་འདི་ནི། ཞྭ་སེར་བསྟན་པའི་ཡང་སྙིང་བདག་གིར་མཛད་པ་ལ་རྒྱལ་བ་གཉིས་
པ་ཉིད་ལས་ལོགས་སུ་མ་མཆིས་པའི་གྲུབ་དབང་ཆེན་པོ་དོན་གྱི་དབང་གིས་མཚན་ནས་སྨོས་ན་ཀློང་
རྡོལ་ངག་དབང་བློ་བཟང་རིན་པོ་ཆེ་གང་གི་ལེགས་བཤད་རྒྱ་མཚོ་ལྟ་བུ་ལས་རྩྭ་རྩེར་ཆགས་པའི་ཟིལ་བ་
ཙམ་འཐུང་བས་སྐལ་བ་མི་དམན་པར་གྱུར་པ། དང་པོའི་མཁན་པོས་ངག་དབང་བསྟན་དར་ཞེས་
བཏགས་ཤིང་། གཞུང་པོད་ཆེན་པོ་ལྔ་ལ་སྦྱངས་པའི་འབྲས་རྟགས་སུ་རྒྱལ་མཚན་དཀར་པོའི་འོག་ཏུ་
དམ་བཅའ་བཞག་པའི་བརྡར་ལྷ་སའི་སྨོན་ལམ་རབ་འབྱམས་པ་ཞེས་འབོད་པས་ཨ་ལག་ཤའི་གཡོན་
དགོན་དགེ་སྒྲུབ་གླིང་དུ་སྦྱར་བའི་ཡི་གེ་བ་ནི་དགེ་སློང་ཡེ་ཤེས་ལྷུན་གྲུབ་པོ། །
17



༄༅། །སྟོན་པ་ཚད་མའི་སྐྱེས་བུར་སྒྲུབ་པའི་གཏམ་བདེ་
ཆེན་ཁང་བཟང་འཛེགས་པའི་རིན་ཆེན་ཐེམ་སྐས་
ཞེས་བྱ་བ་བཞུགས་སོ། །
རྟེན་འབྱུང་འཆད་་པའི་ངག་ལ་དབང་བསྒྱུར་ཅིང་། །དེ་ཉིད་མཁྱེན་པའི་བློ་སྟོབས་
རབ་རྒྱས་པས། ། སྐལ་བཟང་ཐར་པའི་ལམ་ལ་འཛུད་མཁས་པའི། །བཤེས་གཉེན་མཆོག་
དེས་ཀུན་ཏུ་སྲུང་གྱུར་ཅིག།གང་ཞིག་དྲན་པས་ཉེས་ཀུན་ཕྱིར་བཅིལ་ཞིང་། །རེ་བ་མ་ལུས་
ཇི་བཞིན་སྐོང་མཛད་པའི། །འགྲན་དོ་བྲལ་བའི་བཤེས་གཉེན་སྐྱབས་དམ་པར། །བྱང་
ཆུབ་བར་དུ་གུས་པས་ཕྱག་བགྱིའོ། ། རྨད་བྱུང་ཐུགས་བསྐྱེད་རིན་ཆེན་ས་གཞི་བརྟན། །
རླབས་ཆེན་ཚོགས་ཀྱི་རི་གླིང་རྒྱ་མཚོ་བཀྲ། །བསམ་ཡས་སྐུ་གསུམ་ལྷ་བདུནས་ཡོངས་རྫོགས་
པ། ། མཐའ་མེད་འགྲོ་བའི་སྐྱབས་གནས་རྒྱལ་ལ་དད། ། ཁྱོད་གསུང་སྣ་ཚོགས་འོད་སྟོང་
སྤྲོ་བ་ཡིས། །འགྲོ་བའི་གཏི་མུག་སྨག་རུམ་ཕམ་མཛད་ཅིང་། ། སྐལ་ལྡན་བློ་གྲོས་པད་མོ་
ཁ་འབྱེད་པའི། །དམ་ཆོས་ མེ་ ཤེལ་དབང་པོ་ སྐྱབས་ སུ་ བསྟེན། ། དེ་སྲས་ སློབ་ཚོགས་
བསིལ་ཟེར་འབུམ་འཛག་པས། །ཐུབ་པ་ཉིན་བྱེད་ཤུལ་གྱི་མུན་སེལ་ཞིང༌། །བློ་གསལ་ཀུ་
མུད་ཚལ་ལ་དཔལ་སྦྱིན་པའི། ། དགེ་འདུན་ཆུ་ཤེལ་དབང་པོ་བཤེས་སུ་བསྟེན། ། དད་
པའི་ གཤིན་ ས་གཉེར་བར་བགྱི་སླད་དུ། །སྐྱབས་གསུམ་བྱིན་རླབས་ རིན་ཆེན་འབྱུང་
གནས་ལས། །བློ་གྲོས་ཡངས་པའི་ཡུར་བར་ཉེར་དྲངས་པའི། །ལེགས་བཤད་གཙང་མའི་
ཆབ་བཟང་འདི་ན་སྤེལ། །རང་གཞན་སྟོན་པའི་ཁྱད་པར་རྣམ་ཕྱེ་སྟེ། །ཚིག་གི་རྗེས་ཟློས་
ཙམ་ལ་འཆིལ་མིན་པད། །སྐྱབས་འགྲོ་སྐྱོང་འདོད་ཆོས་ཀྱི་རྗེས་འབྲང་དག། ཚུལ་འདིར་
འབད་ པ་ དུ་ མས་ བརྩོན་ པར་ རིགས། ། དེ་ ཡང་ ལྷ་ ལས་ ཕུལ་ བྱུང་གི་ བསྟོད་ པ་ ལས།
བདག་ནི་ སངས་རྒྱས་ ཕྱོགས་ མི་འཛིན། །སེར་སྐྱ་སོགས་ལ་མི་ སྣང་ཡང་། ། གང་ཞིག་
རིགས་པར་ལྡན་པའི་ཚིག། དེ་ཉིད་སྟོན་པར་ཡོངས་སུ་འཛིན། །ཅེས་གསུངས་པ་ལྟར།
རང་ཕྱོགས་དང་གཞན་ཕྱོགས་ཀྱི་སྟོན་པ་དང་བསྟན་པ་ལ་ཡང་དག་པ་ཡིན་མིན་གྱི་རྒྱུ་
18



མཚན་ཤོད་རྒྱུ་མེད་པར། རང་རེའི་སྟོན་པ་དང་བསྟན་པ་ཁོ་ན་ཚད་མ་ཡིན་གྱི་གཞན་
དག་གི་དེ་དག་གཏི་མུག་གོ་ཞེས་སྨྲ་བ་ནི། འདུན་པས་འགྲོ་བ་དང་ཞེ་སྡང་གིས་འགྲོ་བ་
དང་གཏི་མུག་གིས་འགྲོ་བ་དང་འཇིགས་པས་འགྲོ་བ་ཞེས་བྱ་བའི་བླུན་པོའི་ངང་ཚུལ་ཡིན་
པས། དེས་ན་ཆོས་ཀྱི་རྗེས་སུ་འབྲང་བ་དག་གིས་སྟོན་པ་ཚད་མའི་སྐྱེས་བུར་བསྒྲུབས་
པའི་སྒོ་ནས་དེའི་བསྟན་ པ་ ལ་འཇུག་པ་གནད་ཆེ་བས་དེ་བཤད་པར་བྱ་བ་ལ་གཉིས།
སྟོན་པ་ཚད་མར་སྒྲུབ་པའི་ཐབས་སུ་བསྟན་པ་སྐྱོན་མེད་དུ་སྒྲུབ་པའི་ཚུལ་དང་། དེ་ལ་
བརྟེན་ནས་སྟོན་པ་སྐྱོན་མེད་དུ་སྒྲུབ་པའི་ཚུལ་ལོ། །དང་པོ་ལ་གཉིས། བསྟན་པ་དེ་
སྟོན་པས་ཇི་ལྟར་བསྟན་ཚུལ་དང༌། དེ་རིགས་པས་ཇི་ལྟར་སྒྲུབ་པའི་ཚུལ་ལོ། །དང་པོ་
ནི༔ བསྟན་པ་དེ་ལ་ལུང་རྟོགས་གཉིས་ལས། རྟོགས་པའི་བསྟན་པ་བསྡུ་ན་བདེན་
བཞིའི་བླང་དོར་དང་མངོན་མཐོ་ངེས་ལེགས་ཐོབས་དང་བཅས་པར་འདུ་བས། དེ་ལ་
བདེན་པ་བཞི་བསྟན་པའི་ཚུལ་ནི། བཅོམ་ལྡན་འདས་ཀྱིས་སྡུག་བསྔལ་ཤེས་པར་བྱ།
ཀུན་འབྱུང་སྤང་བར་བྱ་ཞེས་སོགས་བདེན་པ་བཞིའི་གོ་རིམ་བཟློག་སྟེ་གསུངས་པ་ལ་
དགོས་པ་འདི་ཡོད་དེ། དཔེར་ན་རང་རེ་བདེ་བར་གཉིད་ལོག་བཞིན་པའི་སྐབས་ན་གློ་
བུར་དུ་ཆུ་ཞིག་བྱུང་ནས་གཉིད་སད་པར་བྱས་ན་རང་ལ་མི་བདེ་བ་ཞིག་བྱུང་ལ། འདི་
ཅི་ཡིན་སྙམ་དུ་བསམ་པ་ན་གྲང་རིག་གིས་ཉེན་པར་གོ་བ་ནི་སྡུག་བདེན་སྡུག་བསྔལ་བར་
ངོ་ཤེས་པ་དང་འདྲ། གྲང་རེག་འདི་གང་གིས་བྱས་སྙམ་དུ་བརྟག་པ་ན་ཆུས་བྱས་པར་
གོ་བ་ནི་སྡུག་བདེན་གྱི་རྒྱུ་ཀུན་འབྱུང་བདེན་པ་ངོས་འཛིན་པ་དང་འདྲ། གྲང་རེག་དེ་
མེད་པ་ནི་སྡུག་བསྔལ་དང་བྲལ་བའི་འགོག་བདེན་དང་འདྲ། གྲང་རེག་དེ་མི་འབྱུང་
བའི་ཐབས་སུ་ཆུའི་འོབས་རྐ་གཞན་དུ་བསྒྱུར་བའི་བྱ་བ་ལ་འབད་པ་ནི་འགོག་བདེན་ཐོབ་
པའི་ཐབས་སུ་ལམ་བདེན་སྒོམ་པའི་ཚུལ་དང་འདྲའོ། །དེའི་ཕྱིར་ཆུས་གཤེར་བ་དེ་སྡུག་
བསྔལ་དུ་མ་ཤེས་ན་ཆུ་དེ་དགག་འདོད་ཀྱི་བློ་མི་འབྱུང་། རླན་དང་བྲལ་བ་བདེ་བར་མ་
ཤེས་ན་ཆུ་འགོག་བྱེད་ཀྱི་རགས་རྩིག་པའི་བློ་མི་འབྱུང་བ་ལྟར། སྡུག་བསྔལ་ཤེས་པར་བྱ་
ཞེས་དང་པོར་བསྟན། ཀུན་འབྱུང་སྤང་བར་བྱ་ཞེས་དུས་གཉིས་པར་བསྟན་ཚུལ་་་
འདིས་བདེན་པ་གཞན་གཉིས་ལ་སྦྱར་བར་བྱའོ། ། མངོན་མཐོ་དང་ངེས་ལེགས་བསྟན་
ཚུལ་ལ། རྒྱུད་ལ་སྐྱེ་རིམ་གྱི་དབང་དུ་བྱས་ན། དང་པོར་མངོན་མཐོ་རྒྱུད་ལ་སྐྱེས་ནས་



དེའི་རྗེས་སུ་ངེས་ལེགས་ཐོབ་དགོས། སངས་རྒྱས་ཀྱི་དགོངས་པའི་དབང་དུ་བྱས་ན།
ངེས་ལེགས་གཙོ་བོ་དང་མངོན་མཐོ་ཕལ་བའི་ཚུལ་དུ་གནས་ཏེ། སངས་རྒྱས་ཀྱི་ཐུགས་
ལ་གདུལ་བྱ་རྣམས་ངེས་ལེགས་ཐོབ་པ་གཙོ་བོ་དང་ལྷ་དང་མིའི་གོ་འཕངས་ཐོབ་པ་ཕལ་
པའི་ཚུལ་དུ་དགོངས་པའི་དབང་གིས་གསུང་བའི་ཚེ་ན་འང་གཙོ་ཕལ་གྱི་ཚུལ་དུ་གསུངས་
སོ། ། ཚད་མས་གཏན་ལ་འབེབས་རིམ་ གྱི་དབང་དུ་བྱས་ན༑ དང་པོར་ངེས་ལེགས་
དངོས་སྟོབས་ཀྱི་རིགས་པས་བསྒྲུབས་ནས་དེའི་ རྗེས་སུ་དེ་ཉིད་མཐུན་དཔེར་བྱས་ཏེ་
མངོན་མཐོ་ལུང་ལ་བརྟེན་ནས་སྒྲུབ་པར་བྱེད་དོ། ། གཉིས་པ་དེ་དག་རིགས་པས་སྒྲུབ་
ཚུལ་ལ་བཞི། བདེན་བཞི་རིགས་པས་སྒྲུབ་ཚུལ་དང་། ངེས་ལེགས་རིགས་པས་སྒྲུབ་
ཚུལ་དང་། མངོན་མཐོ་རིགས་པས་སྒྲུབ་ཚུལ་དང་། དེ་ལ་བརྟེན་ནས་བསྟན་པ་སྐྱོན་
མེད་དུ་སྒྲུབ་པའི་ཚུལ་ལོ། །དང་པོ་ནི། སྡུག་བདེན་གྱི་ཁྱད་ཆོས་ལྟ་བུ་ལ་མཚོན་ན།
ཚད་མ་གྲུབ་པའི་ལེའུ་ལས། དེ་ཕྱིར་མི་རྟག་ལས་སྡུག་བསྔལ། ། སྡུག་བསྔལ་ལས་ནི་
བདག་མེད་གསུངས། ། ཞེས་མི་རྟག་སྡུག་བསྔལ་བདག་མེད་རྣམས་སྔ་མ་སྔ་མའི་རྟགས་
ལས་ཕྱི་མ་རྣམས་རིམ་གྱིས་སྒྲུབ་པར་གསུངས་པ་ལྟར་རོ། ། འོ་ན་མི་རྟག་པའི་རྟགས་ཀྱིས་
ཟག་བཅས་ཀྱི་ཕུང་པོ་སྡུག་བསྔལ་བར་སྒྲུབ་ཚུལ་ཇི་ལྟར་ཞེ་ན། སྐབས་འདིར་བསྒྲུབ་
རྒྱུའི་སྡུག་བསྔལ་དེ་ཚོར་བ་སྡུག་བསྔལ་ཙམ་མ་ཡིན་པར་ཁྱབ་པ་འདུ་བྱེད་ཀྱི་སྡུག་བསྔལ་
ཡིན་ཏེ། དེ་ཉིད་ལས། འདུ་བྱེད་སྡུག་བསྔལ་ལ་དགོངས་ནས། ། སྡུག་བསྔལ་བསྒོམ་
པར་གསུངས་པ་ཡིན། །ཞེས་གསུངས་པ་ལྟར་རོ། །ཁྱབ་པ་འདུ་བྱེད་ཀྱི་སྡུག་བསྔལ་ཞེས་
པ་དེའི་དོན་ཡང་ལས་དང་ཉོན་མོངས་པའི་གཞན་དབང་ཅན་ལ་བྱ་སྟེ། སྡེ་བདུན་རྒྱུན་
ཡིད་ཀྱི་མུན་སེལ་ལས། དེས་ན་ཕུང་པོ་ལས་དང་ཉོན་མོངས་པའི་གཞན་དབང་ཅན་
ཡིན་པ་ནི་འདུ་བྱེད་ཀྱི་ཕུང་པོའི་དོན་ལྡོག་ཡིན་ལ། ཞེས་གསུངས་པའི་ཕྱིར། དེས་ན་
གཞི་དེ་བུམ་པ་ཡིན་པར་རྟོགས་པ་ལ་བུམ་པའི་དོན་ལྡོག་ལྟོ་ལྡིར་བ་རྟོགས་དགོས་པ་
བཞིན་དུ། ཉེར་ལེན་གྱི་ཕུང་བོ་ སྡུག་བསྔལ་བར་རྟོགས་པ་ལ་དེ་ཉིད་ལས་དང་ཉོན་
མོངས་པའི་གཞན་དབང་ཅན་ཡིན་པར་རྟོགས་དགོས་པའི་གནད་ཀྱིས། ཉེར་ལེན་གྱི་
ཕུང་བོ་ཆོས་ ཅན། སྡུག་བསྔལ་བདེན་པ་ཡིན་ཏེ། མི་རྟག་ པ་ཡིན་པའི་ཕྱིར་ཞེས་
འགོད་ནའང་བསྒྲུབ་བྱའི་ཆོས་སུ་འགྲོ་རྒྱུ་ནི་ལས་དང་ཉོན་མོངས་པའི་གཞན་དབང་ཅན་
z0



དེ་ཉིད་ཡིན་ཞིང༌། དེར་མ་ཟད་རྟགས་ལ་འགོད་རྒྱུའི་མི་རྟག་པ་ཡང་མི་རྟག་པ་རང་
ལྡོག་ཙམ་མ་ཡིན་པར་རྐྱེན་ལས་སྐྱེ་བའི་ཁྱད་པར་སྦྱར་བ་ཞིག་དགོས་ཏེ། དེ་ཉིད་ལས།
ངེད་ཀྱི་དེ་ཡང་རྐྱེན་ལས་སྐྱེས། ། ཞེས་གསུངས་པ་ལྟར་རོ། །མདོར་ན་སྡུག་བསྔལ་ཤེས་
པར་བྱ་ཞེས་གསུང་པའི་དོན་སྡུག་བདེན་གྱི་ཉེས་དམིགས་ཤེས་པར་བྱ་ཞེས་པ་ཡིན་པས་མི་
རྟག་སྡུག་བསྔལ་སྟོང་བདག་མེད་བཞི་སྐབས་འདིའི་ཉེས་དམིགས་ཡིན་ཞིང་། དེ་ལྟར་
གསུངས་པའི་དགོས་པ་ཡང་འདུ་བྱེད་ཀྱི་ཕུང་པོའི་ཉེས་དམིགས་ཤེས་པའི་སྒོ་ནས་དེ་ལ་སྐྱོ་
བར་འགྱུར་བའི་ཆེད་ཡིན་ཏེ། དཔེར་ན་སྐད་ཅིག་ཀྱང་རང་ཚུགས་མི་ཐུབ་པའི་ལས་ཀྱི་
གཞན་དབང་དུ་སོང་བའི་གྲོགས་དང་འབྲལ་འདོད་སྐྱེ་སླ་བ་བཞིན་ནོ། ། དེའི་ཕྱིར་དེ་
དག་རྟགས་ཀྱིས་སྒྲུབ་པའི་རིམ་པ་ནི། ཉེར་ལེན་གྱི་ཕུང་པོ་ཆོས་ཅན། མི་རྟག་སྟེ།
རྐྱེན་ལས་སྐྱེ་བའི་འཁོར་བ་ཡིན་པའི་ཕྱིར། འདོད་ན། དེ་ཆོས་ཅན། ལས་དང་
ཉོན་མོངས་པའི་གཞན་དབང་ཅན་ཡིན་ཏེ། ལས་ཉོན་ལས་སྐྱེ་ཞིང་སྐད་ཅིག་ཀྱང་སྡོད་
པའི་ རང་ དབང་ མེད་ པའི་ མི་རྟག་ པ་ ཡིན་ པའི་ ཕྱིར། འདོད་ན། དེ་ཆོས་ ཅན།
རྟག་ཅིང་རང་དབང་ཅན་གྱི་བདག་མ་ཡིན་དེ། མི་རྟག་ཅིང་གཞན་དབང་ཅན་ཡིན་
པའི་ཕྱིར། ཞེས་འཆད་པ་ལ། དེ་ཉིད་ལས། དེ་ཕྱིར་མི་རྟག་ལས་སྡུག་བསྔལ། །
སྡུག་བསྔལ་ལས་ནི་བདག་མེད་གསུངས། །ཞེས་གསུངས་པའི་ཕྱིར། ལེགས་བཤད་དེ་
ནི་བདག་གི་ལོངས་སྤྱོད་ཀྱི་འཁོར་ལོ་གཅིག་པུ་ལས་བྱུང་གི་གཞན་ལས་མི་འབྱུང་བས་
ལེགས་པར་ཡིད་ལ་ཆོངས་ཤིག དེ་ལྟར་བཅོམ་ལྡན་འདས་ཀྱིས་སྡུག་བདེན་མི་རྟག་པ་
སོགས་སུ་གསུངས་པ་ལྟར་དུ་མི་བསླུ་བར་དངོས་སྟོབས་རིགས་པས་སྒྲུབ་པར་བྱེད་པའི་
ཚུལ་འདི་བདེན་པ་གཞན་གསུམ་ལ་སྦྱར་བར་བྱའོ། ། གཉིས་པ་ངེས་ལེགས་རིགས་པས་
སྒྲུབ་ཚུལ་ནི། ཉེར་ལེན་གྱི་ཕུང་བོ་ཆོས་ཅན། རང་གི་རྒྱུན་གཉེན་པོའི་སྟོབས་ཀྱིས་
ཟད་པ་ཡོད་དེ། རང་གི་རྒྱུན་ལ་གནོད་བྱེད་སྟོབས་ལྡན་ཡོད་པའི་ཕྱིར། དཔེར་ན་མེ་
སྟོབས་ཆེན་པོ་ཉེ་བར་གནས་པ་ན་གྲང་འབྲས་སྤུ་ལོང་བྱད་ཟད་པ་བཞིན་ཞེས་དགོད་པར་
བྱ་བའམ། ཡང་ན་དེའི་ཆོས་ཅན་ལ་གང་ཟག་གི་བདག་འཛིན་འགོད་ཀྱང་རུང་བས།
དེ་ ལ་ དགག་བྱ་ གང་ ཟག་ གི་ བདག་ ངོས་ འཛིན་ པ་ གལ་ ཆེ་ སྟེ། སྤྱོད་ འཇུག་ ལས།
བཏགས་པའི་དངོས་ལ་མ་རེག་པར། །དེ་ཡི་དངོས་མེད་འཛིན་མ་ཡིན། །ཞེས་གསུངས་
21



པའི་ཕྱིར། ལུང་དེའི་དོན་ནི། ཀུན་བཏགས་པའི་དངོས་པོ་སྟེ་དགག་བྱའི་དངོས་པོ་
དེ་ལ་རྟོག་པས་རྣམ་པ་ཤར་བའི་སྒོ་ནས་མ་རེག་པར་དགག་བྱ་དེ་ཡི་དངོས་པོར་མེད་པ་སྟེ་
བདག་མེད་དང་བདེན་མེད་སོགས་རྟོག་པས་འཛིན་པ་མ་ཡིན་ཞེས་པའོ། །འོ་ན་ངོས་
འཛིན་རྒྱུའི་གང་ཟག་གི་བདག་ཅེས་པ་དེ་གང་ལ་བྱ་བ་ཡིན་ཞེ་ན། མུ་སྟེགས་པ་དག་
གིས་གང་ཟག་གི་བདག་ཅེས་པ་ཕུང་བོའི་ནང་ན་གནས་ཤིང་དབང་པོ་ལྔའི་སྒོ་ནས་ཡུལ་
ལ་ལོངས་སྤྱོད་པ་པོ་དང༌། དགེ་མི་དགེ་ལས་ཀྱི་རྣམ་སྨིན་མྱོང་བ་པོ་དང་། ངར་
འཛིན་པའི་བློ་ཡི་ཡུལ་དུ་གྱུར་པ་ཞིག་ཡིན་ཟེར་ལ། རང་ཅག་རྣམས་ཀྱི་ཞེ་ཕུག་ནའང་
ཞེན་ཚུལ་དེ་དང་འདྲ་བ་ཞིག་ཀྱང་ཡོད་པར་མངོན་ཏེ། ལུས་འདི་བདག་གི་ཡིན་པ་
དང་། བདག་ལུས་དེ་ལ་དབང་བསྒྱུར་པ་པོ་ལྟ་བུར་ཞེན་པའི་ཞེན་སྟངས་ཡོད་པའི་ཕྱིར།
དེ་འདྲ་ཡོད་པར་གང་ལས་ཤེས་ཤེ་ན། དཔེར་ན་བརྟག་པ་མཐའ་བཟུང་གིས་ཤིན་ཏུ་
རྒས་ཤིང་འཁོགས་པས་སྐྱོ་བའི་མི་ཞིག་གི་སྣང་ངོར། རྗེ་བཙུན་འཇམ་པའི་དབྱངས་
ཀྱིས་སྐུ་མཛེས་ཤིང་བལྟ་བས་མི་ངོམས་པ་དངོས་སུ་བསྟན་ནས་ཁྱོད་ཀྱི་ཕུང་པོ་ལྔ་པོ་དེ་ང་
ལ་སྦྱིན་ན། ངེད་ཀྱི་བཅུ་དྲུག་ལོན་པའི་ན་ཚོད་ཅན་གྱི་སྐུ་ཡིད་དུ་འོང་བ་འདི་དང་ཆོས་
ཐམས་ཅད་ལག་མཐིལ་དུ་བཞག་པའི་སྐྱུ་རུ་ར་རློན་པ་ཕྱི་ནང་ཀུན་ནས་གསལ་བ་ལྟར་
སྣང་བའི་རྣམ་པར་ཤེས་པ་དང་བཅས་པ་ངས་ཁྱོད་ལ་སྦྱིན་པར་འགྱུར་རོ་ཞེས་ཟེར་རྒྱུ་
ཞིག་བྱུང་ན། ཚོང་བ་ཚོང་གི་ཁེ་སྤོགས་མཐོང་བ་ལྟར་ཞེ་ཐག་པ་ནས་བརྗེ་ཕོད་པའི་
ཞེན་སྟངས་ཡོད་ལ། དེའི་ཚེ་རང་གི་ཕུང་པོ་ལྔ་བོ་གཞན་ལ་སྟེར་ཚར་བའི་ ཤུལ་དུ་
གཞན་གྱི་ཕུང་པོ་ལྔ་བོ་དེ་ཚུར་ལེན་པར་རེ་བའི་བརྗེ་པ་པོ་ལུས་ཡོད་པ་ལྟ་བུ་སྣང་ཞེན་ཡོད་
པར་གསལ་ཞིང་། དེ་ལྟ་བུར་ཞེན་པའི་ཡུལ་དུ་རློམ་པའི་གང་ཟག་རང་དབང་པའམ།
རང་གི་ཕུང་པོ་ལྔ་པོ་གཞན་དང་བརྗེ་ས་བྱུང་ན་བརྗེ་ཕོད་པའི་རྗེ་བོ་ལྟ་བུར་སྣང་བའི་ཡུལ་
དེ་ལ་གང་ཟག་གི་བདག་ཅེས་ཐ་སྙད་བཏགས་པ་ཡིན་ནོ། །དེ་འདྲ་བ་དེ་མེད་པ་ཡིན་པས་
དེ་འགོག་བྱེད་ཀྱི་རིགས་པ་ནི། དེ་འདྲ་བའི་བདག་རང་དབང་བ་ཆོས་ཅན། མེད་པ་
ཡིན་ཏེ། རང་གི་གདགས་གཞི་ཡོད་ཚད་གཞན་ལ་སྦྱིན་ཟིན་པའི་ཤུལ་དུ་གདགས་གཞི་
མེད་པའི་བཏགས་ཆོས་དེ་འདྲ་ལུས་པ་མི་སྲིད་པའི་ཕྱིར། དཔེར་ན་ཤིང་རྟའི་གདགས་
གཞི་སྲོག་ཤིང་འཁོར་ལོ་གཟེར་བུ་སོགས་བསལ་བའི་ཤུལ་དུ་ཤིང་རྟ་ལུས་པར་མི་འགྱུར་བ་
22



བཞིན་ཞེས་འགོག་པའམ། ཡང་ན་བདག་བུད་མེད་དོ་སྙམ་པའི་ངར་འཛིན་གྱི་ཡུལ་དུ་
གྱུར་པའི་བདག་ཆོས་ཅན། ཁྱོད་བལྟོས་ས་གཞན་ལ་མི་ལྟོས་པར་ཐལ། རང་དབང་
ཅན་ཡིན་པའི་ཕྱིར། འདོད་ན། དེ་ཆོས་ཅན། ཚེ་བརྗེས་ནས་སྐྱེས་པར་གྱུར་པའི་
ཚེ་སྐྱེས་པའི་རྟགས་གཞན་ལ་མི་བརྟེན་པར་ཐལ་ལོ། ཞེས་འགོག་གོ དེའི་ཕྱིར་བཅོམ་
ལྡན་འདས་ཀྱིས་གང་ཟག་གི་བདག་མེད་ཅེས་གསུངས་པ་ལྟར་དུ་མི་བསླུ་བར་དངོས་
སྟོབས་རིགས་པས་སྒྲུབ་པ་ཡིན་ནོ། །དེ་ལྟར་བསྒྲུབས་པས་གང་ཟག་གི་བདག་འཛིན་ལོག་
ཤེས་དང་དེ་ཟད་པའི་ངེས་ལེགས་ཀྱང་དངོས་སྟོབས་རིགས་པས་ལེགས་པར་སྒྲུབ་ནུས་
སོ། །འོ་ན་ངེས་ལེགས་དེ་ལམ་གང་གིས་ཐོབ་པར་བྱེད་ཅེ་ན། དངོས་པོ་རྣམས་བདེན་
པར་མེད་པ་དང་རང་བཞིན་གྱིས་མེད་པར་རྟོགས་པའི་ལམ་གྱིས་འཐོབ་པོ། ། གལ་ཏེ་
དངོས་པོ་མཐའ་ཡས་པའི་ཕྱིར་དེའི་ཆོས་ཉིད་ཀྱང་མཐའ་ཡས་པ་ཡོད་པས་སུ་ཞིག་གིས་
རྫོགས་པར་རྟོགས་ནུས་ཞེ་ན། སྐྱོན་མེད་དེ། ཏིང་ངེ་འཛིན་རྒྱལ་བོ་ལས།་ གཅིག་
གིས་ཐམས་ཅད་ཤེས་འགྱུར་ཞིང་། །གཅིག་གིས་ཐམས་ཅད་མཐོང་བར་འགྱུར། ། ཞེས་
གསུངས་པ་ལྟར། དངོས་པོ་གཅིག་གི་སྟོང་ཉིད་ཤེས་ན་གཞན་རྣམས་ཀྱི་སྟོང་ཉིད་ལ་བློ་
ཁ་ཕྱོགས་ཙམ་གྱིས་ཤེས་པར་འགྱུར་ཏེ། དཔེར་ན་རྒྱུ་མཚོའི་ཆུ་ཐིགས་པ་གཅིག་མྱོང་བ་
ཙམ་གྱིས་རྒྱ་མཚོའི་ཆུ་མཐའ་དག་ལན་ཚྭ་ཅན་དུ་ཤེས་པར་འགྱུར་བ་བཞིན་ནོ། །འདིས་
ཀྱང་བུམ་པའི་སྟོང་ཉིད་རྟོགས་ན་འཁར་གཞོང་གི་སྟོང་ཉིད་རྟོགས་པས་ཁྱབ་ཅེས་པ་མ་
ཡིན་གྱི། བུམ་པ་དང་འཁར་གཞོང་ལ་དབྱིབས་དང་ཁ་དོག་མི་འདྲ་བ་ཡོད་ཀྱང་དེ་དག་
གི་ནམ་མཁལྟ་ཐོགས་རེག་བཀག་ཙམ་དུ་མཚུངས་པར་བརྗོད་པ་དང་འདྲའོ། །གསུམ་པ་
མངོན་མཐོ་རིགས་པས་སྒྲུབ་ཚུལ་ནི། སྤྱིར་མངོན་མཐོ་ཞེས་པ་ལྷ་དང་མིའི་གོ་འཕང་ལ་
ཟེར་ཞིང༌། དེ་ཡང་དུད་འགྲོ་སོགས་ལས་ཁྱད་པར་འཕགས་པའི་གོ་ས་མཐོན་པོ་ལ་
གནས་ནས་བདེ་བ་ལ་སྤྱོད་པའི་དོན་ཡིན་པས་མངོན་མཐོ་རྟོགས་པ་ལ་དོན་དེ་རྟོགས་
དགོས་པའི་གནད་ཀྱིས་མངོན་མཐོའི་རང་ལྡོག་ཡིད་ཆེས་པའི་རྟགས་ལ་བརྟེན་ནས་སྒྲུབ་
དགོས་སོ། །འོན་ཀྱང་ལྷས་སྦྱིན་དང་མཆོད་སྦྱིན་ལྟ་བུ་མི་ཙམ་ཞིག་མངོན་སུམ་གྱིས་གྲུབ་
པས་དེ་འདྲ་ བ་ཡིད་ཆེས་པའི་ རྟགས་ལ་བརྟེན་ དགོས་ པ་ མ་ ཡིན་ གྱི་འོ་ན་གང་ཞེ་ན།
དབུ་ མ་འཇུག་པ་ལས། མངོན་མཐོའི་རྒྱུ་ནི་ཚུལ་ཁྲིམས་ལས་ གཞན་མེད། ། ཅེས་་་་་



གསུངས་པ་ལྟར། ལྷ་དང་མི་དག་ད་ལྟ་དུད་འགྲོ་སོགས་ལས་མཐོ་བའི་གོ་ས་ལ་གནས་
ནས་བདེ་བ་ལ་སྤྱོད་པ་འདི་རྒྱུ་ཇི་ལྟ་བ་ཞིག་ལས་བྱུང་བའི་ཚུལ་ཤིན་ཏུ་ལྐོག་གྱུར་ཡིན་པས་
ཚུལ་འདི་ལུང་ལ་མ་བརྟེན་པར་རྟོགས་མི་ནུས་པ་ཡིན་ནོ། ། རྣམ་བཤད་ཐར་ལམ་གསལ་
བྱེད་དུ་ཕྱི་མའི་མངོན་མཐོ་ཙམ་དངོས་པོ་སྟོབས་ཤུགས་ཀྱི་རིགས་པས་གྲུབ་པར་གསུངས་
པ་ལ་ཞིབ་ཆ་དགོས། དེ་ལུང་གིས་ཅི་ལྟར་སྒྲུབ་ཅེ་ན། སངས་རྒྱས་ཀྱིས་གཙོ་བོའི་དོན་
ངེས་ལེགས་ཇི་ལྟར་གསུངས་ པ་ལྟར་དུ་མི་བསླུ་བར་དངོས་སྟོབས་རིགས་པས་བསྒྲུབས་
ནས་དེ་མཐུན་དཔེར་བྱས་ཏེ་ཕལ་བའི་དོན་མངོན་མཐོ་གསུངས་པ་ལའང་མི་བསླུ་བར་
སྒྲུབ་པར་བྱེད་པ་ཡིན་པས། དེ་ཡང་སྦྱིན་པ་ལས་ལོངས་སྤྱོད་དང་ཚུལ་ཁྲིམས་ལས་བདེ་
བ་འབྱུང་པར་གསུངས་པའི་སངས་རྒྱས་ཀྱི་གསུང་ཆོས་ཅན། རང་གི་བསྟན་བྱའི་དོན་
ལ་མི་བསླུ་སྟེ། དཔྱད་པ་གསུམ་གྱིས་དག་པའི་ལུང་ཡིན་པའི་ཕྱིར། དཔེར་ན་སངས་
རྒྱས་ཀྱིས་གང་ཟག་གི་བདག་འཛིན་ཟད་པའི་ངེས་ལེགས་ཇི་སྐད་གསུངས་པ་ལྟར་མི་བསླུ་
བ་བཞིན་ཞེས་པའི་ཚུལ་གྱིས་སྒྲུབ་པར་བྱེད་པའམ། ཡང་ན་བརྗོད་བྱ་གཙོ་བོ་ངེས་
ལེགས་ཚད་མས་གྲུབ་ནས། དེ་དང་རྩོམ་པ་པོ་གཅིག་ཡིན་པའི་རྟགས་ཀྱིས་བརྗོད་བྱ་
ཕལ་ བ་མངོན་མཐོ་ སྟོན་པ་ལའང་མི་བསླུ་བར་སྒྲུབ་པར་བྱེད་དེ། གཙོ་བོའི་དོན་་་
གསུངས་པ་ལ་མི་བསླུ་བའི་ཚད་མའི་སྐྱེས་བུ་ཕལ་བའི་དོན་གསུངས་པ་ལ་བསླུ་མི་རིགས་
པའི་ཕྱིར། རང་དོན་ལེའུ་ལས། བླང་དང་དོར་བྱའི་དེ་ཉིད་ནི། ། ཐབས་བཅས་རབ་
ཏུ་ངེས་པ་ཡིས། །གཙོ་བོའི་དོན་ལ་མི་བསླུའི་ཕྱིར། །གཞན་ལ་རྗེས་སུ་དཔག་པ་ཡིན། །
ཞེས་དང་ བཞི་བརྒྱ་བ་ལས་ཀྱང་། སངས་རྒྱས་ཀྱིས་གསུངས་ལྐོག་གྱུར་ལ། །གང་
ཞིག་ཐེ་ཚོམ་སྐྱེ་འགྱུར་པ། །དེ་ཡི་སྟོང་བ་ཉིད་བསྟེན་ཏེ། །འདི་ཉིད་ཁོ་ནར་ཡིད་ཆེས་
བྱ། །ཞེས་གསུངས་པ་བཞིན་ནོ། ། གལ་ཏེ་སྒྲུབ་བྱེད་ཕྱི་མ་འདི་མི་འཐད་དེ། རྣམ་
འགྲེལ་ཊཱིཀ་ཆེན་དུ་བཀག་པའི་ཕྱིར་ཞེ་ན། ཊཱིཀ་ཆེན་དུ་གཙོ་བོའི་དོན་ལ་མི་བསླུ་ན་
ཕལ་བའི་དོན་ལ་མི་བསླུ་བས་ཁྱབ་པ་བཀག་པ་ཡིན་གྱི་གོང་གི་སྒྲུབ་ཚུལ་དེ་འདྲ་ཞིག་སྡེ་
བདུན་ཡིད་ཀྱི་མུན་སེལ་དུ་བྱུང་བས་མི་འཐད་པ་མེད་དམ་སྙམ། འོན་ཀྱང་སྒྲུབ་བྱེད་
འགོད་པའི་ཚེ་ན་ཞིབ་ཆ་ཐོན་དགོས་སོ། །བཞི་བ་བསྟན་པ་སྐྱོན་མེད་དུ་སྒྲུབ་པའི་ཚུལ་ནི།
བསྟན་པ་དེ་ལ་བརྗོད་བྱ་རྟོགས་པའི་བསྟན་པ་དང་རྗོད་བྱེད་ལུང་གི་བསྟན་པ་གཉིས་ལས།
24



ཐོག་མར་བརྗོད་བྱ་རྟོགས་པའི་བསྟན་པ་སྐྱོན་མེད་དུ་ཚད་མས་གྲུབ་པ་ལ་བརྟེན་ནས་རྗོད་
བྱེད་ལུང་གི་བསྟན་པ་སྐྱོན་མེད་དུ་བསྒྲུབ་དགོས་ཏེ། ཚིག་དེ་བདེན་པར་གོ་བ་ལ་ཚིག་
དེའི་བརྗོད་བྱ་ཡོད་པར་གོ་དགོས་པ་བཞིན། དཔེར་ན་མེས་བུད་ཤིང་སྲེག་ཅེས་པའི་
ཚིག་བདེན་པར་ངེས་པ་ལ་མེས་བུད་ཤིང་སྲེག་པའི་ནུས་པ་ངེས་པ་སྔོན་དུ་འགྲོ་དགོས་པ་
བཞིན་ནོ། །དེའི་ཕྱིར་བསྟན་པ་ཚད་མར་སྒྲུབ་པའི་རྟགས་ཀྱིས་སྟོན་པ་ཚད་མར་སྒྲུབ་
པར་བྱེད་པ་ཡིན་སྙམ་སྟེ། སྡེ་བདུན་རྒྱན་ཡིད་ཀྱི་མུན་སེལ་ལས། བརྗོད་བྱ་རྟོགས་
པའི་བསྟན་པ་ཚད་མས་གྲུབ་པའི་སྒོ་ནས་རྗོད་བྱེད་ལུང་གི་བསྟན་པ་སྐྱོན་མེད་པར་སྒྲུབ་
པ་ཡིན་ལ། བསྟན་པ་སྐྱོན་མེད་པར་བསྒྲུབས་པ་ན་དེའི་རྟགས་ཀྱིས་སྟོན་པ་ཚད་མའི་
སྐྱེས་བུར་སྒྲུབ་པར་བྱེད་པ་ཡིན་ཡང་། ཞེས་དང་། ལེགས་བཤད་སྙིང་པོ་ཆུང་བ་ལས་
ཀྱང་། བསྟན་པའི་ངང་ཚུལ་ཤེས་ནས་སྟོན་པ་ལ། ། ཡིད་ཆེས་རྙེད་པས་རྟག་ཏུ་གང་
བར་ཤོག། ཅེས་གསུངས་པའི་ཕྱིར། དེ་ལ་རྣམ་དཔྱོད་དང་ ལྡན་པ་ཁ་ཅིག་ན་རེ།
བསྟན་པ་ཚད་མར་སྒྲུབ་པའི་རྟགས་ཀྱིས་སྟོན་པ་ཚད་མར་སྒྲུབ་པ་མི་འཐད་དེ། སྟོན་པ་
ཚད་མར་གྲུབ་པའི་རྟགས་ཀྱིས་བསྟན་པ་ཚད་མར་བསྒྲུབ་དགོས་པའི་ཕྱིར། རྗེས་རང་
གི་རྟོགས་པ་མདོ་ ཙམ་དུ་བཤད་པའི་རྟོགས་བརྗོད་འདུན་ལེགས་མར་གྲགས་པ་ལས།
རྣམ་གྲོལ་དོན་དུ་གཉེར་བ་བཅོམ་ལྡན་འདས། །ཚད་མར་བསྒྲུབས་ཤིང་དེ་ལས་འདི་ཡི་
ནི། ། བསྟན་པ་ཁོ་ན་ཐར་འདོད་འཇུག་ངོགས་སུ། ། ངེས་པ་གཏིང་ནས་རྙེད་ཅེས་་་་་
གསུངས་པའི་ཕྱིར་ཞེ་ན། དེའི་ལན་བཤད་པར་བྱ་སྟེ། བསྟན་པ་སྐྱོན་མེད་དུ་སྒྲུབ་
ཅེས་ པ་ དང༌། བསྟན་པ་ཐར་འདོད་ཀྱི་འཇུག་ངོགས་སུ་སྒྲུབ་ པ་ གཉིས་མི་འདྲ་ སྟེ།
བསྟན་པ་སྐྱོན་མེད་ཅེས་པ་ནི་ཚིག་སྔ་ཕྱི་དང་དོན་གོང་འོག་འགལ་བ་མེད་པ་ལ་བྱ་ཞིང་།
བསྟན་པ་ཐར་འདོད་ཀྱི་འཇུག་ངོགས་ཞེས་པ་ཐར་འདོད་རྣམས་ཀྱིས་ཐུབ་པའི་བསྟན་པ་
ཁོ་ན་ལ་འཇུག་རིགས་ཀྱི། གཞན་སེར་སྐྱ་སོགས་ཀྱི་བསྟན་པ་ལ་འཇུག་མི་རིགས་ཞེས་པ་
ཡིན་པས་དོན་ཡང་མི་འདྲ། ཡང་བསྟན་པ་སྐྱོན་མེད་ཡིན་པ་རྒྱུ་མཚན་དུ་བྱས་ནས་སྟོན་
པ་པོ་ཚད་ལྡན་གྱི་སྐྱེས་བུར་ངེས་པ་དང་། དེ་ནས་སྟོན་པ་ཚད་ལྡན་གྱི་སྐྱེས་བུར་ངེས་པ་
དེས་རྒྱུ་དང་རྐྱེན་བྱས་ནས་དེའི་བསྟན་པ་ལ་འཇུག་དགོས་པ་ཡིན་པས་གོ་རིམ་ཡང་མི་
འདྲ་བའི་ཕྱིར། དེས་ན་སྟོན་པ་སྐྱོན་མེད་པའི་རྟགས་ཀྱིས་བསྟན་པ་སྐྱོན་མེད་དུ་སྒྲུབ་



ཚུལ་མེད་པ་འདྲ། འོན་ཀྱང་དཔྱོད་ལྡན་པ་ལས་རྣམ་གྲོལ་དོན་དུ་གཉེར་བ་མ་དག་སྟེ།
རྗེ་ཕུར་བུ་ལྕོག་པའི་ཊིཀྐར་རྣམ་ གྲོལ་དོན་དུ་གཉེར་བ་རྣམས་ལ་ཞེས་ལ་སྒྲའི་དོན་དུ་
བཀྲལ་འདུག་པའི་ཕྱིར་ཟེར་རོ། ། རྩ་བའི་ས་བཅད་གཉིས་པ། སྟོན་པ་སྐྱོན་མེད་དུ་
སྒྲུབ་པའི་ཚུལ་ནི། སློབ་དཔོན་ཕྱོགས་ཀྱི་གླང་པོས། ཚད་མ་མདོའི་སྐབས་སུ་ལུགས་
འབྱུང་དང་ལུགས་ལྡོག་གཉིས་ཀྱི་སྒོ་ནས་སྟོན་པ་ཚད་མའི་སྐྱེས་བུར་སྒྲུབ་ཚུལ་གསུངས་པ་
ལྟར་བཤད་པར་བྱ་བ་ལ་གསུམ། ལུགས་འབྱུང་གི་སྒོ་ནས་སྟོན་པ་ཚད་མའི་སྐྱེས་བུར་
སྒྲུབ་པའི་ཚུལ་དང༌། ལུགས་ལྡོག་གི་སྒོ་ནས་སྟོན་པ་ཚད་མའི་སྐྱེས་བུར་སྒྲུབ་པོའི་ཚུལ་
དང༌། སྟོན་པ་ཚད་མའི་སྐྱེས་བུར་སྒྲུབ་པའི་དགོས་པ་བཤད་པའོ། །དང་པོ་ལ་གསུམ།
ཚད་མ་མདོའི་མཆོད་བརྗོད་ཀྱི་དོན་བཤད་པ་དང༌། ལུགས་འབྱུང་ལྡོག་གི་དོན་སྤྱིར་
བཤད་པ་དང༌། ལུགས་འབྱུང་གི་སྒོ་ནས་སྟོན་པ་ཚད་མའི་སྐྱེས་བུར་སྒྲུབ་པའི་རིགས་པ་
དངོས་བཤད་པའོ། ། དང་པོ་ནི། ཚད་མ་མདོ་ལས། ཚད་མར་གྱུར་བ་འགྲོ་ལ་ཕན་
བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་འཚལ་ཏེ། །ཞེས་པའི་ཚིག་རྐང་གཉིས་
ཀྱི ས་སྟོན་པ་ལ་མཆོད་བརྗོད་མཛད་ཅིང་། དེ་ཡང་ཚད་མར་གྱུར་པ་ཞེས་པས་སྟོན་པ་
བཅོམ་ལྡན་འདས་བསྟན། གྱུར་པ་སྨོས་པས་རྟག་པ་རང་བྱུང་གི་ཚད་མ་འགོག་པས་
དེས་ན་རྟག་པ་ཡིན་ན་འགྱུར་མེད་ཡིན་དགོས་པ་འདྲ་ལ་དེ་ལྟ་ན་རང་བཞིན་ གནས་
རིགས་ངོ་བོ་ཉིད་སྐུར་གྱུར་པའི་ཐ་སྙད་མེད་དམ་སྙམ། འགྲོ་ལ་ཕན་བཞེད་པ་ཞེས་པས་
སྙིང་རྗེ་ཆེན་པོ་དང་། སྟོན་པ་ཞེས་པས་བདག་མེད་རྟོགས་པའི་ཤེས་རབ་དང་། བདེ་
གཤེགས་ཞེས་པས་ཁྱད་པར་གསུམ་ ལྡན་གྱི་སྤངས་རྟོགས་ཀྱི་བདེ་གཤེགས་ གཉིས་དང་།
སྐྱོབ་ཅེས་པས་སྐྱབས་མཛད་ཚུལ་བསྟན་པ་ཡིན་ནོ། ། དེ་ཡང་དང་པོས་ཁྱད་གཞི་དང་
ལྷག་མ་བཞིས་ཁྱད་ཆོས་བསྟན་པའི་སྒོ་ནས་སྟོན་པ་ཚད་མའི་སྐྱེས་བུར་གསུངས་པ་ཡིན་
ནོ། །དེ་ཡང་སྟོན་པ་ཞེས་པའི་ཚིག་གིས་བདག་མེད་རྟོགས་པའི་ཤེས་རབ་བསྟན་ཅིང་དེ་
ལྟར་བསྟན་པའི་རྒྱུ་མཚན་ཡོད་དེ། སངས་རྒྱས་ཀྱིས་འགྲོ་བ་རྣམས་སྡུག་བསྔལ་ལས་
སྐྱོབ་པར་བྱེད་པ་དེ་སྡུག་བསྔལ་ལས་སྒྲོལ་བའི་ཐབས་ཕྱིན་ཅི་མ་ལོག་པར་སྟོན་པ་ལས་
བྱུང་ཞིང་། དེ་ཡང་རང་གི་རྒྱུར་གྱུར་པའི་བདག་མེད་རྟོགས་པའི་ཤེས་རབ་ཀྱི་སྟོབས་
ལས་བྱུང་བ་ཤེས་པའི་ཆེད་དུ་འབྲས་མིང་རྒྱུ་ལ་བཏགས་པའི་སྒོ་ནས་བསྟན་པ་ཡིན་ནོ། །
26



དེ་བཞིན་དུ་གཞན་སྡུག་བསྔལ་ལས་སྐྱོབ་པར་བྱེད་པ་ལ་རང་ཉིད་སྡུག་བསྔལ་དེ་ལས་གྲོལ་
བ་སྔོན་དུ་འགྲོ་དགོས་པ་ཤེས་པའི་ཆེད་དུ་ལུགས་འབྱུང་གི་སྐབས་སུ་བདེ་གཤེགས་དེ་
སྤངས་པའི་མིང་གིས་བསྟན་པ་དང༌། གཞན་སྡུག་བསྔལ་ལས་སྐྱོབ་པར་བྱེད་པ་ལ་སྐྱོབ་
བྱེད་ཀྱི་ཐབས་དེ་རང་ཉིད་ཀྱིས་ལེགས་པར་ཤེས་པ་སྔོན་དུ་འགྲོ་དགོས་པ་ཤེས་པའི་ཆེད་
དུ་ལུགས་ལྡོག་གི་སྐབས་སུ་བདེ་གཤེགས་དེ་རྟོགས་པའི་མིང་གིས་བསྟན་པ་ཡིན་ནོ། །
དེའི་ཕྱིར་ལུགས་འབྱུང་གི་སྐབས་སུ་ ཐར་བ་དང་ལུགས་ལྡོག་གི་སྐབས་སུ་ ཐམས་ ཅད་
མཁྱེན་པ་ཡང་དོན་གྱིས་བསྟན་པ་ཡིན་ཞིང་། བདེ་གཤེགས་གཉིས་ཀ་ཁྱད་པར་གསུམ་
རེ་དང་ལྡན་པ་ཡིན་པས་སྤངས་པ་བདེ་གཤེགས་ཀྱི་ཁྱད་པར་གསུམ་ནི། ལེགས་པར་
སྤངས་པ་དང་། མི་ལྡོག་པར་སྤངས་པ་དང་། མ་ལུས་པར་སྤངས་པ་གསུམ་སྟེ། དེ་
དག་ཀྱང་རིམ་པ་བཞིན་དུ། ཕྱི་རོལ་པ་དང་། རྒྱུན་ཞུགས་སྲིད་པ་ལན་བདུན་པ་བ་
དང་། ཉན་རང་དགྲ་བཅོམ་པ་ལས་ཁྱད་པར་དུ་བྱས་པའོ། །རྟོགས་པ་བདེ་གཤེགས་
ཀྱི་ཁྱད་པར་གསུམ་ནི། དེ་ཁོ་ན་ཉིད་མཁྱེན་པ་དང་། མཁྱེན་པ་བརྟན་པ་དང༌། མ་
ལུས་པར་མཁྱེན་པ་གསུམ་སྟེ། དེ་ཡང་རིམ་པ་བཞིན་དུ། ཕྱི་རོལ་པ་དང་། སློབ་པ་
དང་། ཉན་རང་དགྲ་བཅོམ་པ་ལས་ཁྱད་པར་དུ་བྱས་པའོ། །འདིའི་མཁྱེན་པ་བརྟན་
པ་ནི། མཁྱེན་པ་དེའི་ལག་རྗེས་ལ་ཅི་གསུངས་པའི་ཚིག་ཐམས་ཅད་སྔ་ཕྱི་དང་དངོས་
ཤུགས་འགལ་བ་མེད་པའི་ཚིག་བཙུན་པ་ཐོབ་པའི་དོན་ཡིན་ནོ། །གཉིས་པ་ལུགས་འབྱུང་
ལྡོག་གི་དོན་སྤྱིར་བཤད་པ་ནི། ལུགས་འབྱུང་ལྡོག་ཅེས་པའི་ཐ་སྙད་ནི་ཚད་མ་མདོའི་
མཆོད་བརྗོད་ཀྱི་གོ་རིམ་ལྟར་ཡས་རིམ་ནས་བཤད་པ་ལ་ལུགས་འབྱུང་དང་ དེ་ལས་
ལྡོག་སྟེ་མས་རིམ་ནས་བཤད་པ་ལ་ལུགས་ལྡོག་ཅེས་བྱ་བ་ཡིན་ནོ། །འོ་ན་མཆོད་བརྗོད་
དེའི་ཡས་རིམ་དང་མས་རིམ་གྱི་གོ་རིམ་དེ་ཡང་གང་ཞེ་ན། མཆོད་བརྗོད་ཀྱི་གོ་རིམ་
ལྟར་བསམ་པ་སྙིང་རྗེ་ཆེན་པོ་ལས་སྦྱོར་བ་བདག་མེད་རྟོགས་པའི་ཤེས་རབ་དང་། ཤེས་
རབ་དེ་ལས་ཁྱད་པར་གསུམ་ལྡན་གྱི་སྤངས་པ་བདེ་གཤེགས་དང་། བདེ་གཤེགས་དེ་
ལས་སྐྱོབ་པ་བྱུང་བར་སྟོན་པའི་སྟོན་ཚུལ་དེ་ནི་སྐྱེད་བྱེད་ཀྱི་རིམ་པ་ཡིན་པས་དེ་ལ་ཡས་
རིམ་ཞེས་བྱ་སྟེ། རྒྱུ་སྔ་མ་སྔ་མ་ལས་འབྲས་བུ་ཕྱི་མ་རྣམས་རིམ་པས་སྐྱེ་བར་སྟོན་པའི་
ཕྱིར་རོ། ། ལུགས་ལྡོག་གི་སྐབས་སུ་རིམ་ པ་དེ་ལས་བཟློག་ སྟེ་ མས་རིམ་ནས་བཤད་དེ།



སྐྱོབ་པའི་རྟགས་ཀྱིས་ཁྱད་པར་གསུམ་ལྡན་གྱི་རྟོགས་པ་བདེ་གཤེགས་དང་། བདེ་་
གཤེགས་དེའི་རྟགས་ཀྱིས་བདག་མེད་རྟོགས་པའི་ཤེས་རབ་དང༌། ཤེས་རབ་དེའི་་༌་
རྟགས་ཀྱིས་སྙིང་རྗེ་ཆེན་པོ་སོགས་རྒྱུ་སྔ་མ་རྣམས་སྔོན་དུ་སོང་བར་རྗེས་སུ་དཔོག་པར་
སྟོན་པའི་སྟོན་ཚུལ་དེ་ལ་ཤེས་བྱེད་ཀྱི་རིམ་པ་སྟོན་པ་ཞེས་བྱ་སྟེ། འབྲས་བུ་ཕྱི་མ་དག་
ལས་རྒྱུ་སྔ་མ་སྔོན་དུ་སོང་བར་རྗེས་སུ་དཔོག་པའི་རིམ་པ་སྟོན་པའི་ཕྱིར་རོ། །དེ་ལ་ཤེས་
བྱེད་ཀྱི་རིམ་པ་ཟེར་བའི་རྒྱུ་མཚན་ཡོད་དེ། རྟགས་ཡང་དག་ཐམས་ཅད་བསྒྲུབ་བྱ་རྗེས་
སུ་དཔོག་བྱེད་ཡིན་ཞིང༌། ཁྱད་པར་དུ་འདིའི་རྟགས་ཕྱི་མ་གསུམ་འབྲས་རྟགས་ཡིན་
པས། འབྲས་བུའི་རྟགས་ལས་རྒྱུ་དཔོག་པ་བསྙོན་དུ་མེད་དེ། དུ་བ་མེ་ཡི་ཤེས་བྱེད་
ཡིན་པ་བཞིན་ནོ། །སྐབས་འདིར་སྟོན་པ་ཚད་མའི་སྐྱེས་བུར་སྒྲུབ་པའི་ཚུལ་དང་སྟོན་པ་
ཀུན་མཁྱེན་ཏུ་སྒྲུབ་པའི་ཚུལ་གཉིས་འདྲ་བ་ཡིན་ཏེ། ཚད་མ་གཞལ་བྱ་ལ་མི་བསླུ་བ་
ལྟར་སྟོན་པ་སངས་རྒྱས་ཀྱང་འགྲོ་བ་རྣམས་སྡུག་བསྔལ་ལས་སྐྱོབ་པའི་ཐབས་བསྟན་པ་ལ་
མི་བསླུ་བ་ཡིན་པས་དེའི་ཆ་ནས་ཚད་མའི་སྐྱེས་བུ་ཞེས་བྱ་ཞིང་། སྐབས་འདིར་བསྒྲུབ་
རྒྱུའི་ཀུན་མཁྱེན་ཀྱང་སྲིན་བུའི་གྲངས་མཁྱེན་པ་ལྟ་བུ་དགོས་མེད་ཀྱི་དོན་མཁྱེན་པའི་ཀུན་
མཁྱེན་མ་ཡིན་གྱི། འགྲོ་བ་རྣམས་སྡུག་བསྔལ་ལས་སྐྱོབ་པའི་ཐབས་ཕྱིན་ཅི་མ་ལོག་པར་
མཁྱེན་པ་ལ་བྱེད་པ་ཡིན་པས། དེའི་ཕྱིར་སྐབས་འདིའི་ཀུན་མཁྱེན་ལ་དེ་ཙམ་མཁྱེན་
པས་ཆོག་སྟེ། གྲོལ་བ་དོན་གཉེར་གྱི་དགོས་པའི་གཙོ་བོ་དེ་ཙམ་གྱིས་འགྲུབ་པར་འགྱུར་
བས་སོ། ། དེས་ན་ཀུན་མཁྱེན་བསྒྲུབ་པའི་ཕྱིར་དུ་ལུགས་འབྱུང་ལྡོག་གི་བཤད་པ་གཉིས་
བྱུང་བ་ཡིན་ཏེ། ཀུན་མཁྱེན་སྐྱེད་བྱེད་ཀྱི་རྒྱུ་མེད་པར་རྒོལ་བ་འགོག་ཆེད་དུ་ལུགས་
འབྱུང་དང༌། ཀུན་མཁྱེན་ཤེས་བྱེད་ཀྱི་རྒྱུ་མེད་པར་རྒོལ་བ་འགོག་ཆེད་དུ་ལུགས་ལྡོག་གི་
བཤད་པ་བྱུང་བ་ཡིན་པའི་ཕྱིར། དེ་ཡང་ཅི་ལྟར་ཞེ་ན་ལུགས་འབྱུང་གིས་སྟོན་པ་ལམ་
གང་ནས་བྱོན་པའི་ཚུལ་གོ་བར་བྱེད་པ་ཡིན་པས་ཀུན་མཁྱེན་སྐྱེད་བྱེད་ཀྱི་རྒྱུ་མེད་པར་
འདོད་པ་འགོག་ནུས་ཤིང་། ལུགས་ལྡོག་གིས་སྟོན་པ་ལམ་དེ་ནས་ཅི་ལྟར་བྱོན་པའི་ཚུལ་
གོ་བར་བྱེད་པ་ཡིན་པས་ཀུན་མཁྱེན་ཤེས་བྱེད་ཀྱི་རྒྱུ་མེད་པར་འདོད་པའང་འགོག་ནུས་
སོ། །གསུམ་པ་ལུགས་འབྱུང་གི་སྒོ་ནས་སྟོན་པ་ཚད་མའི་སྐྱེས་བུར་སྒྲུབ་པའི་ཚུལ་བཤད་
པ་ལ་ཡང་གཉིས། ལུགས་འབྱུང་གི་རིགས་པ་བཤད་པའི་རྒྱུ་མཚན་དང་། ལུགས་
28



འབྱུང་གི་སྒོ་ནས་སྟོན་པ་ཀུན་མཁྱེན་ཏུ་སྒྲུབ་པའི་ཚུལ་དངོས་སོ། །དང་པོ་ནི། ཀུན་
མཁྱེན་སྐྱེད་བྱེད་ཀྱི་རྒྱུ་མེད་པར་འདོད་པའི་ཆད་པར་སྨྲ་བ་དག་ན་རེ། ཚད་མའི་སྐྱེས་
བུའམ་ཀུན་མཁྱེན་མེད་དེ། ཀུན་མཁྱེན་ཡིན་ན་ལྐོག་གྱུར་གྱི་དོན་མཐའ་དག་མཁྱེན་པ་
ཞིག་ཡིན་དགོས་པས་དེའི་སྒྲུབ་བྱེད་མི་རྙེད་པའི་ཕྱིར་ཏེ། སྐྱེ་བ་གཅིག་ལ་ཀུན་མཁྱེན་
འགྲུབ་མི་སྲིད་ལ་སྐྱེ་བ་དུ་མར་བསྒོམས་པ་ལས་འབྱུང་རིགས་ན་དེ་ཡང་མི་འཐད་དེ།
སྐྱེ་བ་སྔ་ཕྱི་མེད་པའི་ཕྱིར་དང་། སྙིང་རྗེ་སོགས་འབད་པ་ཆེན་པོས་ཡུན་བསྲིངས་ནས་
བསྒོམ་ན་ཅུང་ཟད་གོང་དུ་འཕེལ་བ་ཡོད་ཀྱང་མཐའ་མེད་དུ་འཕེལ་མི་ཐུབ་སྟེ། གོམས་
ཐམས་ཅད་ཚད་ངེས་ཅན་ཡིན་པའི་ཕྱིར། དཔེར་ན་མཆོངས་དང་ཆུའི་དྲོད་བཞིན།
མཆོངས་ཅི་ཙམ་གོམས་ཀྱང་རྒྱང་གྲགས་སུ་མི་འཕེལ་ཞིང་། ཆུའི་དྲོད་ཅི་ཙམ་བསྐོལ་
ནའང་མེའི་རང་བཞིན་དུ་མི་འགྱུར་བར་ཧ་ཅང་བསྐོལ་དྲགས་ན་སྐམ་འགྲོ་བ་མངོན་སུམ་
གྱིས་གྲུབ་པའི་ཕྱིར་ཟེར། དེ་ལ་རིགས་པའི་དབང་ཕྱུག་གིས། ཁྱོད་ཀྱི་དཔེ་དེ་གཉིས་
མི་འཐད་དེ། མཆོངས་འབད་རྩོལ་གྱིས་ལན་ཅིག་གོམས་པར་བྱས་པ་དེ་སླར་མཆོངས་
པའི་ཚེ་ནའང་སྔར་ལྟར་འབད་རྩོལ་ཡང་བསྐྱར་གཅིག་དགོས་ཀྱི་མཆོངས་སྔ་མ་ལས་ཕྱི་མ་
རང་གི་ངང་གིས་མི་འབྱུང་ལ། སྙིང་རྗེ་སོགས་བསྒོམ་པར་བྱ་བའི་ཚེ་བློའི་རིགས་འདྲའི་
རྒྱུན་རེ་སྐྱེད་པ་ལ་སྔར་དང་འདྲ་བའི་འབད་རྩོལ་རེ་གསར་དུ་སྐྱེད་མི་དགོས་པར་སྔར་གྱི་
འབད་རྩོལ་གཅིག་པུ་དེས་རིགས་འདྲའི་རྒྱུན་དུ་མ་ རྒྱུན་མཐུད་དུ་སྐྱེད་ཐུབ་པའི་ཕྱིར
མཐའ་མེད་དུ་འཕེལ་བ་ཡོད་ལ། ཆུའི་དྲོད་འཕེལ་དྲགས་ན་རྟེན་ས་ཆུ་སྐམ་འགྲོ་བ་རྟེན་
ས་ཆུའི་རྒྱུན་མི་བརྟན་པའི་དབང་གིས་ཡིན་ཞིང༌། སྙིང་རྗེ་སོགས་སེམས་ལ་བརྟེན་པ་
ཡིན་པས་རྟེན་བརྟན་པ་ཡིན་ཏེ། སེམས་གསལ་རིག་ཙམ་གྱི་རྒྱུན་ནམ་ཡང་ཆད་པ་མེད་
པའི་ཕྱིར་རོ། །དེའི་ཕྱིར་གོམས་མཐའ་མེད་དུ་འཕེལ་བར་བྱེད་པ་ལ་རྟེན་བརྟན་པ་དང༌།
འབད་རྩོལ་སྐྱར་མ་ལ་ལྟོས་མི་དགོས་པའི་ཁྱད་ཆོས་གཉིས་ཚང་དགོས་ཤིང་། མཆོངས་
ལ་འདིའི་ཁྱད་ཆོས་གཉིས་པ་མེད། ཆུའི་དྲོད་ལ་དང་པོ་མེད་པའི་ཕྱིར་མཐའ་མེད་དུ་མི་
འཕེལ་ལོ། ། སྙིང་རྗེ་སོགས་ནང་གི་ཡོན་ཏན་ལ་རྐྱེན་དེ་དག་ཚང་བར་ཡོད་པས་ཅི་ཙམ་
གོམས་པ་དེ་ཙམ་དུ་འཕེལ་ལོ། །དེའི་ཕྱིར་སེམས་ལ་བརྟེན་པའི་གོམས་མཐའ་མེད་དུ་
འཕེལ་རིགས་ཏེ། བདག་འཛིན་ལ་སོགས་པའི་དྲི་མ་སེམས་ཀྱི་རང་བཞིན་ལ་ཞུགས་པ་
29



ཡིན་ན། ཚ་བ་མེ་ལས་འབྲལ་མི་རུང་བ་ལྟར་སེམས་མ་བཟློག་བར་དུ་དྲི་མ་དེ་མི་ལྡོག་པ་
ཡིན་དགོས་མོད། འོན་ཀྱང་བདག་འཛིན་ལྟ་བུ་དྲི་མ་སེམས་ཀྱི་རང་བཞིན་ལ་ཞུགས་པ་
མ་ཡིན་པར་གློ་བུར་བ་ཙམ་ཡིན་ཏེ། རྐྱེན་མ་རིག་ པའི་དབང་གིས་གློ་བུར་དུ་སྒོ་་་
བཏགས་པ་ཡིན་པས་འབྲལ་རུང་དུ་ཡོད་པའི་ཕྱིར། དཔེར་ན་མེའི་དབང་གིས་ལྕགས་
གོང་དམར་འབར་བར་སོང་ཡང་དེའི་སྟེང་གི་ཚ་བ་འབྲལ་རུང་ཡིན་པ་བཞིན་ནོ། །དེའི་
ཕྱིར་བདག་འཛིན་གྱི་ཞེན་ཡུལ་རིགས་པས་སུན་དབྱུང་ནུས་ཤིང་། དེ་ལ་བརྟེན་ནས་
བདག་འཛིན་གྱི་ཞེན་ཡུལ་མེད་པར་རྟོགས་པའི་ངེས་ཤེས་ཀྱང་སྐྱེ་ནུས་པས་ངེས་ཤེས་དེའི་
རྒྱུན་ཡང་དང་ཡང་དུ་གོམས་པར་བྱས་ན་གསལ་སྣང་འབྱུང་བར་རིགས་པས་སྒྲུབ་ནུས་
སོ། ། རིགས་པ་དེ་གང་ཞེ་ན། གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་
ཤེས་རབ་ཆོས་ཅན། སྒོམ་བྱེད་ཀྱི་རྐྱེན་དང་མ་བྲལ་བར་ཡུན་རིང་བསྒོམ་པར་བྱ་ན་
བསྒོམ་བྱའི་ཡུལ་ལ་གསལ་སྣང་མཐར་ཐུག་འབྱུང་རུང་ཡིན་ཏེ། རྟེན་བརྟན་པ་གང་
ཞིག བསྒོམས་པར་བྱས་ཟིན་འབད་རྩོལ་སྐྱར་མ་ལ་མི་ལྟོས་པའི་སེམས་ཀྱི་ཡོན་ཏན་
ཡིན་པའི་ཕྱིར། དཔེར་ན་འདོད་ཆགས་བཞིན་ཞེས་པའི་རིགས་པས་སྒྲུབ་པར་བྱེད་
དོ། །དེའི་རྟེན་ནི་སེམས་གསལ་རིགས་ཙམ་ཡིན་ཞིང་། དེ་བརྟན་པ་ཡིན་པར་རིགས་
པ་གང་གིས་སྒྲུབ་ཅེ་ན། རིག་པ་ཙམ་གྱི་ཡ་མཐའ་དང་མ་མཐའ་ཐུག་མེད་དུ་སྒྲུབ་པའི་
རིགས་པས་སྒྲུབ་པ་ཡིན་པས་དེ་ལ་བརྟེན་ནས་སྐྱེ་བ་སྔ་ཕྱི་ཡོད་པར་སྒྲུབ་པའི་རིགས་པ་སྡེ་
བདུན་ཡིད་ཀྱི་མུན་སེལ་དུ་རྒྱས་པར་ཡོད་པས་དེར་བལྟ་བར་བྱའོ། །གཉིས་པ་ལུགས་
འབྱུང་གི་ སྒོ་ནས་ སྟོན་པ་ཀུན་མཁྱེན་ ཏུ་སྒྲུབ་ པའི་ ཚུལ་ དངོས་ ལ་ རིགས་ པ་བཞི་ ལས།
རིགས་པ་དང་པོ་ནི། ཤཱཀྱ་ཐུབ་པ་དང་རྒྱུད་གཅིག་ཏུ་བྱུང་པའི་བྱང་སེམས་ཚོགས་ལམ་
ཐོབ་མ་ཐག་པ་དེ་ཆོས་ཅན། རང་རྒྱུད་ལ་སྟོན་པ་ཞེས་པའི་སྐབས་ནས་བསྟན་ པའི་
བདག་མེད་མངོན་སུམ་དུ་རྟོགས་པའི་ཤེས་རབ་འབྱུང་རུང་ཡིན་ཏེ། ཕན་བཞེད་པ་
ཞེས་པའི་སྐབས་ནས་བསྟན་པའི་སྙིང་རྗེ་ཆེན་པོའི་དབང་དུ་སོང་བའི་བྱང་སེམས་ལས་
དང་པོ་བ་ཡིན་པའི་ཕྱིར། དཔེར་ན་སྨན་པ་མཁས་པས་རང་ཉིད་ལ་རག་ལས་པའི་ནད་
པའི་ནད་གསོ་བར་འདོད་པའི་སྙིང་རྗེའི་དབང་གིས་དེའི་ཐབས་དོན་དུ་གཉེར་བ་བཞིན།
དེ་འཆད་པ་ལ་ཚད་མ་གྲུབ་པའི་ལེའུ་ལས། སྒྲུབ་བྱེད་ཐུགས་རྗེ་གོམས་ལས་དེ། །ཞེས་
30



པ་ནས། ཆགས་བྲལ་ཆགས་དང་ཡིད་ལོག་བཞིན། ། ཞེས་གསུངས་སོ། ། རིགས་པ་
གཉིས་པ་ནི། དེ་དང་རྒྱུད་གཅིག་ཏུ་གྱུར་པའི་མཐོང་ལམ་རྣམ་གྲོལ་ལམ་པ་བ་ཆོས་ཅན།
རང་རྒྱུད་ལ་བདེ་གཤེགས་ཞེས་པའི་སྐབས་ནས་བསྟན་པའི་ཁྱད་པར་གསུམ་ལྡན་གྱི་
སྤངས་པ་བདེ་གཤེགས་འབྱུང་རུང་ཡིན་ཏེ། བདག་མེད་མངོན་སུམ་དུ་རྟོགས་པའི་
བྱང་སེམས་མཐོང་ལམ་པ་ཡིན་པའི་ཕྱིར། དཔེར་ན་སྨན་པ་མཁས་པས་ནད་པའི་ནད་
འཚོ་བར་བྱེད་པ་བཞིན། དེ་ཉིད་ལས། བརྩེ་ལྡན་སྡུག་བསྔལ་གཞོམ་པའི་ཕྱིར། །
ཞེས་པ་ནས། གཉིས་པོ་འདི་ནི་རྒྱུ་རུ་བཤད། །ཅེས་གསུངས་སོ། །རིགས་པ་གསུམ་པ་
ནི། དེ་དང་རྒྱུད་གཅིག་ཏུ་གྱུར་པའི་རྣམ་མཁྱེན་སྐད་ཅིག་དང་པོ་ལ་གནས་པའི་སངས་
རྒྱས་འཕགས་པ་ཆོས་ཅན། རང་རྒྱུད་ལ་སྐྱོབ་པ་ ཞེས་ པའི་ སྐབས་ ནས་ བསྟན་ པའི་
གཞན་དོན་ཕུན་ཚོགས་འབྱུང་རུང་ཡིན་ཏེ། ཁྱད་པར་གསུམ་ལྡན་གྱི་སྤངས་པ་མཐར་
ཐུག་བརྙེས་པའི་སྐྱེས་བུ་ཡིན་ པའི་ ཕྱིར། དཔེར་ན་སྨན་ པ་ མཁས་ པས་རྙེད་བཀུར་
སོགས་ལ་མི་བལྟ་བར་ནད་པའི་སྲོག་སྐྱོབ་པར་བྱེད་པ་བཞིན། དེ་ཉིད་ལས། རྒྱུ་
སྤངས་ཡོན་ཏན་གསུམ་བདེ་གཤེགས། །ཞེས་པ་ནས། དེ་ཤེས་པ་ནི་གྲུབ་པ་ཡིན། །
ཞེས་གསུངས་སོ། །རིགས་པ་བཞི་བ་ནི། བདག་ཅག་གི་སྟོན་པ་ཆོས་ཅན། གྲོལ་བ་
དོན་གཉེར་ལ་ཚད་མའི་སྐྱེས་བུ་སྟེ་སྡུག་བསྔལ་ལས་སྒྲོལ་བའི་ཐབས་མ་ལུས་པར་མཁྱེན་
པའི་ཀུན་མཁྱེན་ཡིན་ཏེ། སྡུག་བསྔལ་ལས་སྒྲོལ་ བའི་ ཐབས་ རང་ཉིད་ཀྱིས་ཇི་ལྟར་
གཟིགས་པ་བཞིན་སྙིང་རྗེའི་དབང་གིས་གཞན་ལ་ཕྱིན་ཅི་མ་ལོག་པར་བསྟན་པའི་སྒོ་ནས་
སྐྱོབ་ནུས་པའི་ནུས་པ་མཐར་ཕྱིན་པའི་སྐྱེས་བུ་ཡིན་པའི་ཕྱིར། དཔེར་ན་སྨན་པ་མཁས་
པས་ནད་འཇོམས་པའི་སྨན་གོ་རིམ་མ་འཁྲུགས་པར་སྦྱིན་ནས་ནད་མེད་པའི་བདེ་བ་ལ་
དགོད་པ་བཞིན། དེ་ཉིད་ལས། སྐྱོབ་པ་ཉིད་གཟིགས་ལམ་གསུངས་པ། །ཞེས་པ་
ནས། དེ་ཕྱིར་ཚད་ཡིན་ཞེས་གསུངས་སོ། །གཉིས་པ་ལུགས་ལྡོག་གི་སྒོ་ནས་ སྟོན་པ་
ཀུན་མཁྱེན་ཏུ་སྒྲུབ་པའི་ཚུལ་ནི། དེ་ཡང་ཀུན་མཁྱེན་ཤེས་བྱེད་ཀྱི་རྒྱུ་མེད་པར་འདོད་
པའི་རྟག་པར་སྨྲ་བ་དག་གིས་ཀུན་མཁྱེན་ཡོད་ཀྱང་དེ་ཐམས་ཅད་ཤེས་མཁན་མ་ཡིན་གྱི་
ཐམས་ ཅད་བྱེད་མཁན་ཡིན་པས་དེ་ ལ་ ཀུན་མཁྱེན་ཟེར་ཏེ། དཔེར་ན་ལག་བཟོའི་
རིགས་མང་པོ་བྱེད་ཤེས་པའི་མི་ལ་ཀུན་ཤེས་དང་ཀུན་མཁྱེན་ཟེར་ བ་ ལྟར་ ཡིན་ པས།



དེའི་ཕྱིར་འཇིག་རྟེན་ཐམས་ཅད་བྱེད་པ་བོ་རྟག་པ་རང་བྱུང་གི་དབང་ཕྱུག་ཐམས་ཅད་
མཁྱེན་པ་ཡིན་གྱི་རྒྱུ་ལས་སྐྱེས་པའི་ཐམས་ཅད་མཁྱེན་པ་མེད་དེ། སྔར་ཐམས་ཅད་མི་
ཤེས་པ་ཞིག་ཕྱིས་ཐམས་ཅད་ཤེས་པར་བྱེད་པའི་ཐབས་མི་རྙེད་པའི་ཕྱིར། དཔེར་ན་
མདུན་གྱི་གཞི་འདིར་ ཤ་ཟ་ཡོད་པར་མི་ཤེས་པ་དག་གིས་དེ་ཤེས་པའི་ཐབས་ལ་འབད་
ཀྱང་མི་རྙེད་པ་བཞིན་ཟེར་བའི་ལོག་རྟོག་དགག་པའི་ཆེད་དུ། ལུགས་ལྡོག་གི་སྒོ་ནས་
ཐམས་ཅད་མཁྱེན་པ་སྒྲུབ་པར་བྱེད་པ་ཡིན་པས་དེ་ལ་ཡང་རིགས་པ་བཞི་ལས། རིགས་
པ་དང་པོ་ནི། བཅོམ་ལྡན་འདས་ཆོས་ཅན། གྲོལ་བ་དོན་གཉེར་དག་སྡུག་བསྔལ་
ལས་སྐྱོབ་པར་བྱེད་དེ། དེའི་ ཐབས་ཕྱིན་ཅི་མ་ལོག་པར་ རང་ཉིད་ཀྱིས་ལེགས་པར་
མཁྱེན་ཅིང་མཁྱེན་པ་ལྟར་དུ་གཞན་ལ་སྟོན་པར་མཛད་པ་ལ་འཁྲུལ་བ་མི་མངའ་བའི་ཕྱིར།
དེ་ཉིད་ལས། ཡང་ན་སྐྱོབ། །བདེན་པ་བཞི་ནི་སྟོན་མཛད་པའོ། །ཞེས་གསུངས་སོ། །
རིགས་པ་གཉིས་པ་ནི། དེ་ཆོས་ཅན། རང་གི་རྒྱུད་གྱུར་པའི་ཁྱད་པར་གསུམ་ལྡན་གྱི་
རྟོགས་པ་བདེ་གཤེགས་སྔོན་དུ་སོང་བ་ཡིན་ཏེ། བདེན་བཞིའི་བླང་དོར་ཕྱིན་ཅི་མ་ལོག་
པར་སྟོན་པའི་གཞན་དོན་ཕུན་ཚོགས་སྐྱོབ་པ་བརྙེས་པའི་སྐྱེས་བུ་ཡིན་པའི་ཕྱིར། དེ་
ཉིད་ལས། སྐྱོབ་ལས་དེ་ཉིད་དང་ལྡན་དང༌། །ཞེས་པ་ནས། མི་སློབ་ལས་ལྷག་དེ་ཡི་
ཕྱིར། །ཞེས་གསུངས་སོ། །རིགས་པ་གསུམ་པ་ནི། བཅོམ་ལྡན་འདས་དང་རྒྱུད་གཅིག་
ཏུ་གྱུར་པའི་རྣམ་མཁྱེན་སྐད་ཅིག་དང་པོ་ལ་བ།ནས་པའི་སངས་རྒྱས་འཕགས་པ་ཆོས་ཅན།
རང་གི་རྒྱུད་གྱུར་པའི་བདག་མེད་མངོན་སུམ་དུ་རྟོགས་པའི་ཤེས་རབ་སྔོན་དུ་སོང་བ་ཡིན་
ཏེ། ཁྱད་པར་གསུམ་ལྡན་གྱི་རྟོགས་པ་བདེ་གཤེགས་བརྙེས་པའི་སྐྱེས་བུ་ཡིན་པའི་ཕྱིར།
དེ་ཉིད་ལས། གཞན་དོན་མཁྱེན་སྦྱོར་དེ་སྟོན་པ། །ཞེས་གསུངས་སོ། །རིགས་པ་བཞི་
བ་ནི། བཅོམ་ལྡན་འདས་དང་རྒྱུད་གཅིག་ཏུ་གྱུར་པའི་བྱང་སེམས་མཐོང་ལམ་པ་ཆོས་
ཅན། རང་གི་རྒྱུར་གྱུར་པའི་བརྩེ་བ་སྙིང་རྗེ་ཆེན་པོ་སྔོན་དུ་སོང་བ་ཡིན་ཏེ། བདག་
མེད་མངོན་སུམ་དུ་རྟོགས་པའི་བྱང་སེམས་འཕགས་པ་ཡིན་པའི་ཕྱིར། དེ་ཉིད་ལས།
དེ་ལས་བརྩེ་ཡིན། །ཞེས་གསུངས་སོ། ། བཤད་མ་ཐག་པའི་སྦྱོར་བ་ཐམས་ཅད་ཐུབ་པ་
ཚད་མའི་སྐྱེས་བུར་སྒྲུབ་པའི་སྦྱོར་བ་རྣམ་དག་མ་ཡིན་ཏེ། དེ་ཐམས་ཅད་ཀྱིས་ཚད་མའི་
སྐྱེས་བུ་དངོས་ཀྱི་བསྒྲུབ་བྱའི་ཆོས་ སུ་ མ་ བཟུང་བའི་ཕྱིར། དེས་ན་དངོས་བརྒྱུད་ཅི་
32



རིགས་ཀྱི་སྒོ་ནས་ཐུབ་པ་ཚད་མའི་སྐྱེས་བུར་སྒྲུབ་བྱེད་དུ་འགྲོ་བ་ཡོད་དོ། །གསུམ་པ་སྟོན་
པ་ཚད་མའི་སྐྱེས་བུའམ་ཀུན་མཁྱེན་ཏུ་བསྒྲུབ་པའི་དགོས་པ་ལ་གཉིས། དེའི་དགོས་པ་
དངོས་བཤད་ པ་དང་། དེ་ལ་བརྟེན་ནས་ཚད་མའི་བསྟན་བཅོས་ཕུལ་དུ་བྱུང་བར་
བཤད་པའོ། །དང་པོ་ནི། ཤེས་རབ་དང་ལྡན་པ་དག་གིས་འདི་སྙམ་དུ། སངས་རྒྱས་
ཀྱིས་འགྲོ་བ་རྣམས་སྡུག་བསྔལ་ལས་སྒྲོལ་བའི་ཐབས་སུ་བདེན་པ་བཞིའི་བླང་དོར་སོགས་
གསུངས་པ་འདི། ཅི་སངས་རྒྱུས་རང་ཉིད་ ཐབས་དེ་དག་ལེགས་པར་མཁྱེན་ནས་་་
གསུངས་པ་ཡིན་ནམ་མིན་སྙམ་དུ་དཔྱད་པ་ན། སྡུག་བསྔལ་ལས་སྒྲོལ་བའི་ཐབས་སུ་
བདེན་བཞིའི་བླང་དོར་བྱ་ཚུལ་སོགས་ཇི་ལྟར་གསུངས་མ་ཐག་པའི་སངས་རྒྱས་ཀྱི་ངག་
ཆོས་ཅན། ཐབས་དེ་དག་ལེགས་པར་མཁྱེན་པའི་མཁྱེན་པ་རྣམ་དག་སྔོན་དུ་སོང་བ་
ཡིན་ཏེ། ཐབས་དེ་དག་ཕྱིན་ཅི་མ་ལོག་པར་བརྗོད་པའི་བརྗོད་པ་རྣམ་དག་ཡིན་པའི་
ཕྱིར། དཔེར་ན་གང་ཟག་གི་བདག་མེད་པར་སྟོན་པའི་བཀའ་བཞིན། ཞེས་པའི་
འབྲས་རྟགས་ཀྱིས་སངས་རྒྱས་ཀུན་ མཁྱེན་ ཏུ་ སྒྲུབ་ པར་བྱེད་ལ། རིགས་པ་འདི་ནི་
སྐབས་འདིའི་ཀུན་མཁྱེན་སྒྲུབ་བྱེད་ཀྱི་རིགས་པ་དངོས་ཀྱང་ཡིན་ནོ། །དེ་ལྟར་སྒྲུབ་པའི་
དགོས་པ་ཡང་སངས་རྒྱས་སྐྱབས་སུ་འོས་པར་བསྒྲུབ་པའི་ཆེད་ཡིན་པས། སྤྱིར་སྐྱབས་
སུ་མི་འོས་པའི་རྒྱུའི་གཙོ་བོ་འཇིགས་པ་ལས་སྐྱོབ་པའི་ཐབས་རང་གིས་མི་ཤེས་པའམ་ཤེས་
ཀྱང་གཞན་ལ་མི་སྟོན་པ་གཉིས་ཡིན་པས་དེ་གཉིས་ཀྱང་། གོང་དུ་ལུགས་འབྱུང་གི་
སྐབས་སུ་བཤད་པ་ལྟར་གྱི་བཅོམ་ལྡན་འདས་ཆོས་ཅན། སྡུག་བསྔལ་ལས་སྒྲོལ་བའི་
ཐབས་དེ་དག་ལེགས་པར་མཁྱེན་པའི་ཀུན་མཁྱེན་ཡིན་ཏེ། ཐབས་དེ་དག་རང་ཉིད་
ཀྱིས་ལེགས་པར་གཟིགས་ཤིང་གཟིགས་པ་ལྟར་དུ་སྙིང་རྗེའི་དབང་གིས་གཞན་ལ་སྟོན་
པར་མཛད་པའི་སྐྱེས་བུ་ཡིན་པའི་ཕྱིར། ཞེས་པའི་རིགས་པ་དེ་ཡིས་ལེགས་པར་འགོག་
ནུས་ཏེ། དེའི་རྟགས་ཟུར་དང་པོས་སྐྱོབ་པའི་ནུས་པ་ཡོད་པར་སྒྲུབ་ལ། རྟགས་ཟུར་
གཉིས་པས་སྐྱབས་བྱེད་པར་སྒྲུབ་པའི་ཕྱིར་རོ། །དེ་ཡང་ཇི་ལྟར་ཞེ་ན། བཅོམ་ལྡན་
འདས་ཆོས་ཅན། ཐར་ལམ་ཕྱིན་ཅི་མ་ལོག་པར་གཟིགས་པ་ཡིན་ཏེ། དེ་ལ་སྒྲིབ་བྱེད་
ཀྱི་དྲི་མ་ཟད་པར་སྤངས་པའི་སྤངས་པ་ཕུན་ཚོགས་བརྙེས་པའི་ཕྱིར། དེའི་ཕྱིར་ཐར་
ལམ་ཕྱིན་ཅི་མ་ལོག་ པར་ སྟོན་ནུས་ཏེ། དེ་ཕྱིན་ཅི་མ་ལོག་ པར་ གཟིགས་ པའི་ ཕྱིར།
33



གལ་ཏེ་དེ་ལྟར་སྟོན་པའི་ནུས་པ་ཡོད་བཞིན་དུ་ལོག་པར་སྟོན་ན། དེ་ནི་སྨན་པ་ངན་པ་
ལྟར་བདག་ ཉིད་ལ་ཆགས་ པའི་དབང་གིས་ རང་གི་འདོད་དོན་འགའ་ཞིག་མི་འགྲུབ་
དོགས་ནས་ལོག་པར་སྟོན་པ་ཡིན་ནམ། གཞན་ལ་བརྩེ་བ་མེད་པའི་དབང་གིས་ལོག་
པར་ སྟོན་པ་ཡིན། དང་པོ་ ལྟར་ཟེར་ན། དེ་ཆོས་ཅན། བདག་ལ་ཆགས་པའི་
དབང་གིས་ བརྫུན་མི་གསུངས་ཏེ། ཆགས་ སོགས་ སྤངས་པའི་ རང་དོན་ཕུན་ཚོགས་
བརྙེས་པའི་ཕྱིར། གཉིས་པ་ལྟར་ཟེར་ན། དེ་ཆོས་ཅན། གཞན་ལ་བརྩེ་བ་མེད་
པའི་དབང་གིས་བརྫུན་མི་གསུངས་ཏེ། གཞན་དོན་དུ་བརྩེ་བ་སྙིང་རྗེ་ཆེན་པོ་སྐྱེ་བ་དུ་
མར་བསྒོམས་པས་གོམས་པ་ཡོངས་སུ་རྫོགས་པའི་ཕྱིར། དེའི་ཕྱིར་བཅོམ་ལྡན་འདས་
ཀྱིས་ ཕན་པ་དང་ཕྱིན་ཅི་མ་ལོག་པ་འབའ་ཞིག་གསུངས་ཀྱི་མི་ཕན་པ་དང་ལོག་པ་མི་
གསུངས་པའི་ཕྱིར། ཕན་པ་འབའ་ཞིག་གསུངས་ཏེ། སྙིང་རྗེ་བསྒོམ་པ་མཐར་ཕྱིན་
པའི་ཕྱིར། ཕྱིན་ཅི་མ་ལོག་པ་འབའ་ཞིག་གསུངས་ཏེ། མཁྱེན་པ་མཐར་ཕྱིན་པའི་
ཕྱིར། དེས་ན་འཇིགས་པ་ལས་སྐྱོབ་ནུས་པ་ལྟར་སྐྱོབ་པའི་ཐབས་ལེགས་པར་སྟོན་པའི་
སྒོ་ནས་སྐྱབས་བྱེད་པའི་ཕྱིར་ན་བདག་ཅག་གི་སྟོན་པ་ཁོ་ན་སྐྱབས་སུ་འོས་པའི་སྐྱེས་བུ་
ཚད་མ་ཡིན་ནོ། །གཉིས་པ་ཚད་མའི་བསྟན་བཅོས་ཕུལ་དུ་བྱུང་བ་ཡིན་ཚུལ་ནི། ཚད་
ལ་གྲུབ་པའི་ལེའུར་ལུགས་འབྱུང་གི་སྒོ་ནས་བདག་ཅག་གི་སྟོན་པ་དང་པོར་ཐུགས་བསྐྱེད་
པ་ནས་བཟུང་སྟེ་མཐར་མངོན་པར་རྫོགས་པར་སངས་རྒྱས་པའི་བར་ཀྱི་ལམ་གྱི་རིམ་པ་ཆ་
ཚང་བསྟན་པའི་ཕྱིར་ཐེག་པ་ཆེན་པོའི་ལམ་གྱི་རིམ་པ་སྟོན་པ་ཡིན་ཞིང་། ལུགས་ལྡོག་
གི་སྒོ་ནས་བདེན་བཞིའི་བླང་དོར་བྱས་པ་ལ་བརྟེན་ནས་ཐར་པ་ཐོབ་པའི་ཚུལ་རྒྱས་པར་
བསྟན་པའི་ཕྱིར་ཐེག་པ་ཐུན་མོང་གི་ལམ་གྱི་རིམ་པ་ཡང་སྟོན་པ་ཡིན་ནོ། ཡང་ལུགས་
འབྱུང་ གིས་ ཐེག་ པ་ ཆེན་ པོའི་ དཀོན་ མཆོག་ གསུམ་ ཡང་ལེགས་ པར་ གྲུབ་ པ་ ཡིན་ ཏེ།
ཐམས་ཅད་མཁྱེན་པ་དང་སྤངས་པ་ཁྱད་པར་གསུམ་ལྡན་གྱི་ངོ་བོ་ཉིད་སྐུ་ཐེག་ཆེན་གྱི་
སངས་རྒྱས་དཀོན་མཆོག་དང་། སྙིང་རྗེ་ལྷག་བསམ་གྱིས་ཀུན་ནས་བསླང་སྟེ་བདག་
མེད་མངོན་སུམ་དུ་རྟོགས་པའི་ཤེས་རབ་སྒོམ་པར་བྱེད་པའི་བྱང་ཆུབ་སེམས་དཔའ་ཐེག་
ཆེན་གྱི་དགེ་འདུན་དཀོན་མཆོག་དང༌། སེམས་བསྐྱེད་སོགས་ཀྱིས་ཟིན་པའི་བདག་
མེད་རྟོགས་པའི་ ཤེས་ རབ་དག་ཐེག་ཆེན་གྱི་ཆོས་དཀོན་མཆོག་ཡིན་པའི་ཕྱིར། དེ་
34



བཞིན་དུ་་ལུགས་ལྡོག་གིས་ཐེག་དམན་དང་འབྲེལ་བའི་དཀོན་མཆོག་གསུམ་ཡང་བསྟན་
ཏེ། སངས་རྒྱས་དེ་བདེན་བཞིའི་བླང་དོར་སྟོན་པའི་ཆ་ནས་ཐེག་དམན་རིགས་ཅན་
དག་གི་སངས་རྒྱས་དཀོན་མཆོག་དང་། གང་ཟག་གི་བདག་མེད་བསྒོམས་སྟོབས་ཀྱིས་
ཉོན་མོངས་སྤངས་ པའི་འགོག་པ་མངོན་དུ་བྱས་པའི་འཕགས་པ་ཐེག་དམན་གྱི་ དགེ་
འདུན་དཀོན་མཆོག་དང་། གང་ཟག་གི་བདག་མེད་བསྒོམས་པའི་ཤེས་རབ་འབོག་པ་
དང་བཅས་པ་ཐེག་དམན་གྱི་ཆོས་དཀོན་མཆོག་ཡིན་པའི་ཕྱིར། མདོར་ན་བདག་ཅག་
གི་སྟོན་པ་དེས་དང་པོར་དཀོན་མཆོག་གསུམ་དངོས་སྟོབས་རིགས་པས་སྒྲུབ་ཚུལ་ལེགས་
པར་ཁོང་དུ་ཆུད་ནས་ཚད་མས་དྲངས་པའི་ཡིད་ཆེས་ཀྱིས་དཀོན་མཆོག་གསུམ་ལ་སྐྱབས་
སུ་འགྲོ་བར་བྱ་ཞིང་། སྐྱབས་སུ་སོང་ནས་གཞན་དོན་དུ་རྫོགས་པའི་བྱང་ཆུབ་བསྒྲུབ་
དགོས་པ་དང་སྒྲུབ་ནུས་པ་གཉིས་ཀ་ཚད་མས་ལེགས་པར་གྲུབ་ནས། དང་པོར་སེམས་
བསྐྱེད་ པའི་ སྒོ་ ནས་ རྫོགས་ པའི་བྱང་ཆུབ་ ཐོབ་ པར་ བྱ་ བའི་ དམ་བཅའ་ འཇོག་ ཅིང་།
རྫོགས་བྱང་དེ་ཡང་བདེན་བཞིའི་གནས་ལུགས་རྟོགས་པའི་བློ་བསྒོམས་པ་ལས་འབྱུང་
བར་མཐོང་ནས་བསྐལ་བ་དུ་མར་ཚོགས་གཉིས་གསོག་པའི་ལས་ལ་བརྩོན་པར་བྱས་ཏེ།
མཐར་ཁྱད་པར་གསུམ་ལྡན་གྱི་བདེ་གཤེགས་བརྙེས་པའི་སྒོ་ནས་ལུས་ཅན་མཐའ་དག་གི་
སྐྱབས་དང་དཔུང་གཉེན་དམ་པར་གྱུར་ཚུལ་ཤེས་པའི་ཆེད་དུ། སློབ་དཔོན་ཕྱོགས་
གླང་གིས་ཚད་མ་ཀུན་བཏུས་ཀྱི་དབུར། ཚད་མར་གྱུར་པ་འགྲོ་ལ་ཕན་བཞེད་པ། །
སྟོན་པ་བདེ་གཤེགས་སྐྱོབ་ལ་ཕྱག་འཚལ་ཏེ། །ཞེས་གསུངས་པའི་དོན་རྒྱ་ཆེར་བཀྲལ་བའི་
ཆེད་དུ། རིགས་པའི་དབང་ཕྱུག་གིས་ཚད་མ་གྲུབ་པའི་ལེའུ་ཞེས་པ་ཟུར་དུ་མཛད་ཅིང་།
དེས་ན་ལེའུ་གཅིག་པུའི་བརྗོད་བྱ་དེ་ལྟར་རྒྱུ་ཆེ་བར་ཡོད་པས་གཞན་རྣམས་ལ་ལྟ་ཅི་སྨོས།
དེའི་ཕྱིར་ཚད་མ་སྡེ་བདུན་མདོ་དང་བཅས་པས་ཐེག་པ་ཆེ་ཆུང་གི་ལམ་གྱི་རིམ་པ་ཆ་ཚང་
གཏན་ལ་འབེབས་པའི་ཕྱིར་ནང་དོན་རིག་པའི་བསྟན་བཅོས་ཆེས་ཕུན་སུམ་ཚོགས་པ་
ཡིན་པར་ཤེས་དགོས་པ་གལ་ཆེ་སྟེ། སྔགས་རིམ་ཆེན་མོ་ལས། དེས་ན་སྡེ་བདུན་ལ་
སོགས་པའི་ རིགས་ པའི་བསྟན་བཅོས་རྣམས་ནི་རང་གི་ སྟོན་ པ་ སངས་ རྒྱས་ དང་དེའི་
བསྟན་པ་ལུང་རྟོགས་གཉིས་དང་དེ་དག་ཚུལ་བཞིན་དུ་ཉམས་སུ་ལེན་པ་ལ་ཚིག་ཙམ་མིན་
པའི་གུས་པ་ཆེན་པོ་སྐྱེད་པའི་ཐབས་མཆོག་ཏུ་ཤེས་པར་བྱོས་ཤིག ཅེས་གསུངས་པ་



ལྟར་རོ། །སྨྲས་པ། གནས་ལུགས་གཏན་ལ་འབེབས་པའི་གཏན་ཚིགས་ཀྱིས། །འཐད་
སྒྲུབ་རིགས་པ་སྨྲ་བ་མཁས་པའི་ལུགས། ། གཞན་གྱི་ཟེར་ཟློས་ཙམ་ཞིག་རྗེས་འབྲངས་
ནས། །སྐྱབས་འགྲོའི་ཚིག་ཙམ་བཟློ་བ་ཀླད་ཆུང་ངོ༌། །ཐུབ་པ་ཚད་མར་སྒྲུབ་བྱེད་པི་ཝང་
རྒྱུད། །རྣམ་དཔྱོད་སེན་མོས་བསྐྱོད་པ་ལས་ཐོན་པའི། །དབྱངས་བདུན་རྫོགས་པའི་ཡིད་
ཆེས་གླུ་སྙན་འདིས། །དཔྱོད་ལྡན་སྙིང་ལ་དགའ་བ་ཅིས་མི་སྟེར། །གང་གི་ཚིག་ལ་འདྲེན་
བྱེད་གཡོ་ཙམ་གྱིས། ། དགོངས་དོན་ནོར་བུ་ཤེས་རབ་ལག་རྩེ་རུ། །དངོས་སུ་སྟེར་སྙམ་
བྱེད་པའི་གླེགས་བམ་ལ། ། ལྟ་རྟོག་མི་བྱེད་དེ་དག་གྱི་ནའོ། །ཕྱོགས་ཀྱི་གླང་པོས་བཏོད་
པའི་ཤིང་རྟའི་སྲོལ། །མ་ནོར་ཇི་བཞིན་སྙེག་པའི་ཉེ་ལམ་འདིར། །ཞུགས་དང་སྐྱེ་འཆིའི་
ཁ་ཆར་འཇིགས་པ་ལས། ། གཏན་དུ་སྐྱོབ་པའི་ཁང་བཟང་བགྲོད་པར་ངེས། །དཀའ་
གནད་མདུད་མདོ་འ གྲོལ་ དྭའི་ གཏམ་འདི་ཡིས། ། བླུན་པོ་བྱིས་ པའི་ སྣང་བ་མི་བསྒྱུར་
ཀྱང་། །བློ་ལྡན་རྒན་པོའི་སྤྱན་ལ་ཐོགས་གྱུར་ན། །ངོ་མཚར་དགའ་བ་སྐྱེད་པའི་སྐྱེས་སུ་
འགྱུར། །ཉམས་ཆུང་བློ་གྲོས་མ་ལྕིགས་པས་ནོངས་ཏེ། ། མཁས་པའི་འདུན་སར་དབྱུང་
བར་མི་འོས་པའི། །འཁྲུལ་གཏམ་སྨྲས་པའི་ཉེས་པ་ཡོད་དོ་ཅོ་། །མཚན་ཉིད་ཚང་བའི་
དྲན་དབང་སྤྱན་སྔར་འཆགས། སྟོན་པ་ཚད་མར་བསྒྲུབས་ཀྱང་བསྟན་པ་དང་། །
འགལ་བར་སྤྱད་ན་དགོས་པ་ཅི་སྟེ་འགྲུབ། རླུང་ནད་འཇོམས་པའི་མར་ཁུ་མ་འཐུངས་
པས། །ཉེ་དགའ་ཁྱོར་ཆུ་སྦྱིན་བྱར་གྱུར་ལ་ལྟོས། །འདིར་འབད་མཐུ་ལས་དད་པའི་ལྷ་
ལམ་ངོར། ། ཚད་མེད་ཐུགས་རྗེའི་ཤིང་རྟ་ལ་བརྟན་པའི། ། བཤེས་གཉེན་ཉི་མའི་འོད་
དང་མ་བྲལ་བར། །ཡིད་ཀྱི་མུན་པ་མཐའ་དག་སངས་གྱུར་ཅིག། སྐྱེ་བ་ཀུན་ཏུ་ཁེངས་
སེམས་དམའ་བའི་ཞིང་། །ཤེས་རབ་རྣོན་པོའི་ཐོང་གཤོལ་གྱིས་རྨོས་ཏེ། ། ཐོས་བསམ་ས་
བོན་གྲུང་པོ་གང་བཏབ་པ། །བཤེས་གཉེན་བྱིན་རླབས་རླན་དང་འབྲལ་མེད་ཤོག། ཅེས་
སྟོན་པ་ཚད་མའི་སྐྱེས་བུར་སྒྲུབ་པའི་གཏམ་བདེ་ཆེན་ཁང་བཟང་འཛེགས་པའི་རིན་ཆེན་ཐེམ་སྐས་ཞེས་
བྱ་བ་འདི་ནི་༧རྗེ་གྲུབ་པའི་དབང་ཕྱུག་འཇིག་རྟེན་འདིའི་ཕུན་ཚོགས་མཐའ་དག་རྩྭ་རྩེའི་ཟིལ་བ་ལྟར་
དགོངས་པའི་ཀུན་སྤངས་ཆེན་པོ་ཀློང་རྡོལ་བླ་མ་དེ་ཉིད་ཀྱིས་མཛད་པའི་གཏན་ཚིགས་རིག་པའི་མིང་
གི་རྣམ་གྲངས་ལས་བྱུང་བ་དེ་ཡི་ཁ་འགེངས་པའི་ཚུལ་དུ་མཁས་པ་དུ་མའི་ལེགས་བཤད་ལ་གཞིགས་ཏེ་
སྨོན་ལམ་རབ་འབྱམས་པ་ཨ་ལག་ཤ་ངག་དབང་བསྟན་དར་གྱིས་བགྱིས་པའི་ཡི་གེ་པ་ནི་ལཱཉྩ་ཝརྟུ་ལ་
in



སོགས་ཡིག་རིགས་ཀུན་ལ་མཁས་པའི་དགེ་སློང་ཡེ་ཤེས་ལྷུན་གྲུབ་པོ། །ཞེས་པ་འདི་ནི་སྐུ་འབུམ་
བྱམས་པ་གླིང་དུ་དཔར་དུ་བསྒྲུབས་པའོ། །



༄༅། ། རྟགས་རིགས་ཀྱི་དཀའ་བའི་གནས་ལ་ཕན་པའི་
ཟིན་བྲིས་གསར་བཤད་ཉི་མའི་འོད་ཟེར་
ཞེས་བྱ་བ་བཞུགས་སོ། །
རྗེ་བཙུན་བླ་མ་དམ་པའི་ཞབས་ལ་ཕྱག་འཚལ་ལོ། ། རྣམ་པ་ཀུན་ཏུ་རྗེས་སུ་གཟུང་
དུ་གསོལ། རྒྱལ་སྲས་སྤྱོད་ལ་ལུས་ངག་ཡིད། ། བརྩོན་པས་གྲུབ་དབང་མཆོག་བརྙེས་
པའི། །བློ་བཟང་བཤེས་གཉེན་སྐྱབས་དམ་པར། །སྐྱབས་སུ་མཆིའོ་དགེ་ལེགས་སྩོལ། །
སྟོབས་ཀྱིས་དྲེགས་པའི་ལེགས་བྲིས་སོགས། །ཆེ་དགུ་དག་ཀྱང་གཙུག་ནོར་གྱིས། །གང་
གི་ཞབས་པད་རེག་དཀའ་བའི། །ལྷ་ཡི་ལྷ་དེར་ལག་པད་ཟུམ། །སྡེ་བདུན་ཆོས་ཀྱི་རིགས་
པ་ ཡིས། ། ཆོས་ མིན་ ཕམ་ པའི་ གྲགས་ པ་འབར། །ཐུབ་བསྟན་གསལ་བར་མཛད་ པ་་་
ཡིས། །འཛམ་གླིང་རྒྱན་གྱུར་དེ་ལ་དད། །ཕྱོགས་གླང་བཞེད་གཞུང་ཡིད་བཞིན་ནོར། །
རྣམ་འགྲེལ་མཛོད་ཁང་སྦུབས་སུ་ཆུད། །དེ་ཡི་སྒོ་ལྕགས་བཙན་པོའི་ཁ། །འབྱེད་བྱེད་ལྡེ་
ཆུང་འདི་བསྐྲུན་ནོ། །ཚིག་ཕྲེང་པད་མའི་ལྟོ་བ་རུ། །ཟབ་བརླིང་དཀའ་གནད་དྲི་འཁྱིལ་
བ། །གསར་བཤད་ཉི་ཟེར་འདི་ཡིས་ཀྱང་། །ཕྱེ་བའི་དགའ་སྟོན་སྟེར་བར་བྱེད། །གཞུང་
དོན་ཕོ་བྲང་བལྟ་འདོད་ན། ། མཁས་རློམ་རྐང་རྗེས་མ་སྙེག་པར། །འཕྱུགས་མེད་ཉེ་ལམ་
འདིར་ཞུགས་ཤིག། ཚེགས་མེད་ཡུད་ཀྱིས་བགྲོད་པར་ངེས། །དེ་ལ་འདིར་རྟགས་ཡང་
དག་ལ་དབྱེ་སྒོ་མང་དུ་ཡོད་པའི་ནང་ནས་བསྒྲུབ་བྱའི་སྒོ་ནས་དངོས་སྟོབས་ཀྱི་རིགས་པ་
དང་། གྲགས་པའི་རིགས་པ་དང༌། ཡིད་ཆེས་པའི་རིགས་པ་གསུམ་རྩལ་དུ་བཏོན་
ནས་ཅུང་ཟད་བཤད་པར་བྱ་བ་ལ། དང་པོ་གཉིས་འགོ་སྨོས་ཙམ་དང་། གསུམ་པ་
རྒྱས་པར་བཤད་པ་དང་། ལོག་ཕྱོགས་རྟགས་ལྟར་སྣང་བཤད་པའོ། །དང་པོ་ལ་གཉིས་
ལས། དང་པོ་དངོས་སྟོབས་རྗེས་དཔག་ནི་ཡུལ་དངོས་པོ་ལ་གནས་པའི་དོན་འཇལ་བ་
ཡིན་པས་དངོས་པོའི་དབང་གིས་གྲུབ་པའི་ཡུལ་ལ་འཇུག་ཅིང༌། སྤྱིར་ཡུལ་ལ་དངོས་
པོའི་དབང་གིས་གྲུབ་པའི་ཡུལ་དང་གྲགས་པའི་དབང་གིས་གྲུབ་པའི་ཡུལ་གཉིས་ལས།
38



དང་པོ་ནི་དཔེར་ན་ཚ་ཞིང་སྲེག་པ་མེའི་དངོས་པོ་ལ་གནས་པའམ་མེའི་རང་བཞིན་ལ་
གནས་པའམ་མེ་ལ་དངོས་གནས་པར་ཡོད་པ་ཡིན་ཏེ། སུས་ཀྱང་རེག་ན་ཚ་ཞིང་སྲེག་
པའི་རྣམ་པ་ལས་གཞན་དུ་མི་འཆོར་བའི་ཕྱིར་དེ་ལ་དངོས་པོའི་དབང་གིས་གྲུབ་པའི་ཡུལ་
ཞེས་བྱ་ཞིང་། མེ་གཙང་བྱེད་ཡིན་པ་དང་གཙུག་ཕུད་ཅན་དག་ནི་མེའི་སྟེང་དུ་དངོས་
པོའི་དབང་གིས་གྲུབ་པ་མ་ཡིན་ཏེ། གཙང་བྱེད་ནི་ཕག་དང་གཙུག་ཕུད་ཅན་ནི་རྨ་བྱ་
ལ་ཡང་གྲགས་པའི་ཕྱིར་དེ་ལ་གྲགས་པའི་དབང་གིས་གྲུབ་པའི་ཡུལ་ཞེས་བྱའོ། ། སྒྲ་ལྟ་བུ་
ཡང་རང་གྲུབ་དུས་ནས་སྐད་ཅིག་གིས་འཇིག་ངེས་སུ་གྲུབ་པ་དེ་ལ་སྒྲའི་གཤིས་ལུགས་སམ་
དངོས་པོའི་གནས་ཚོད་ཅེས་བྱ་བ་ཡིན་པས། སངས་རྒྱས་བྱང་སེམས་ལ་ས་གསེར་དུ་
བསྒྱུར་ནུས་པ་ལྟ་བུའི་མཐུ་སྟོབས་བསམ་གྱིས་མི་ཁྱབ་པ་ཡོད་ཀྱང་སྒྲ་སྐད་ཅིག་གིས་འཇིག་
ངེས་ཡིན་པའི་ཚུལ་དེ་ལས་རྟག་པའི་གཤིས་ལུགས་སུ་བསྒྱུར་བའི་ནུས་པ་ཡོད་པ་མ་ཡིན་
ནོ། །དེའི་ཕྱིར་སྒྲ་མི་རྟག་པར་རྟོགས་པའི་རྗེས་དཔག་དེས་སྒྲ་མི་རྟག་པ་ཡིན་པར་དངོས་
གནས་སུ་གྲུབ་པའི་སྟོབས་ཀྱིས་འཇལ་བ་ཡིན་པས་དེ་ལ་དངོས་སྟོབས་ཀྱི་རིགས་པའམ་
དངོས་པོའི་སྟོབས་ཤུགས་ཀྱི་རིགས་པ་ཞེས་བྱའོ། ། སྒྲ་མི་རྟག་པར་མངོན་སུམ་ལ་སྣང་བ་
ལྟར་གྲུབ་ཅིང་དེ་ལས་གཞན་དུ་མི་འགྱུར་བའི་དོན་དེ་ལ་མདོ་སྡེ་བས་བདེན་པར་གྲུབ་
ཚད་དུ་འདོད་དོ། འོ་ན་ཐལ་འགྱུར་པས་དངོས་པོའི་སྟོབས་ཤུགས་ཀྱི་རིགས་པ་ཁས་མི་
ལེན་ནམ་ཞེ་ན། ཁས་མི་ལེན་ཟེར་བའི་མཁས་པ་ཡང་སྣང་ལ། དེའི་ཁུངས་གསལ་པོ་
མ་མཐོང་ཡང་། རྒྱལ་ཚབ་རྗེའི་རིགས་པ་དྲུག་ཅུ་པའི་འགྲེལ་བར་ཟུར་ཙམ་བྱུང་ཡང་གོ་
དཀའ། རྗེ་རིན་པོ་ཆེས་ཐལ་རང་གི་ཁྱད་པར་སྔོན་གྱི་དབུ་མ་པ་ཁ་ཅིག་གི་འདོད་པ་
བརྗོད་པ་ནི། ལམ་རིམ་ཆེན་མོ་ལས། རིགས་པས་རྣམ་པར་དཔྱད་ པའི་རང་གི་
མཚན་ཉིད་ཀྱི་གཞལ་བྱ་དང་ཚད་མའི་རྣམ་གཞག་ཁས་ལེན་པའི་དངོས་ པོའི་ སྟོབས་
ཤུགས་ཀྱི་ཚད་མ་མངོན་རྗེས་གཉིས་ཀ་བཀག་ནས། ཐ་སྙད་དུ་མ་དཔྱད་པའི་འཇིག་
རྟེན་ན་གྲགས་པའི་ཚད་མ་དང་གཞལ་བྱ་ཁས་བླངས་ནས་དབུ་མ་པས་ཕྱི་རྒོལ་ལ་བསྒྲུབས་
པའི་ངག་བཀོད་པའི་སྒོ་ནས་གཏན་ཚིགས་ཡང་དག་གིས་བདེན་པར་མེད་པའི་དོན་སྒྲུབ་
པར་བྱེད་ཅེས་འདོད་ཅེས་དང་། དེ་མི་འཐད་པར་འགོག་པ་ན་དེ་ཉིད་ལས། དབུ་མ་
པས་ཕྱི་རྒོལ་དངོས་པོར་སྨྲ་བ་ལ་གཞན་དོན་རྗེས་དཔག་གིས་གཉིས་ཀའི་ལུགས་ལ་གྲུབ་
39



པའི་ཚུལ་གསུམ་པའི་རྟགས་སློབ་དཔོན་ཟླ་བ་གྲགས་པའི་ལུགས་སུ་འདོད་པ་ནི་རིགས་པ་
མ་ཡིན་ཏེ། དེ་འདྲ་བ་དེ་ལ་ཚིག་གསལ་ནས་དམིགས་ཀྱིས་ཕྱེ་བའི་དགག་པ་མཛད་པའི་
ཕྱིར་དང་། དེ་འདྲ་བ་དེ་འདོད་ན་དེ་ལ་དངོས་པོའི་སྟོབས་ཤུགས་ཀྱི་རྟགས་ཀྱི་ཐ་སྙད་
མི་སྦྱོར་དུ་ཆུག་ཀྱང་རང་རྒྱུད་ཀྱི་ རྟགས་ཡིན་པ་བཟློག་ཏུ་མེད་པའི་ཕྱིར་རོ། ། ཞེས་་་
གསུངས་སོ། །འདི་ལ་དཔག་ན་ཕལ་ཆེར་མི་བཞེད་པའི་ཕྱོགས་ཨེ་ཡིན་སྙམ། གཉིས་པ་
གྲགས་པའི་རྗེས་དཔག་ནི་འཇིག་རྟེན་ན་གྲགས་པའི་དབང་གིས་གྲུབ་པའི་ཡུལ་ལ་འཇུག་
ཅིང་། གྲགས་ལུགས་ནི་ཐ་སྙད་གདགས་པའི་ཕྱིར་དུ་སྔར་མིང་མེད་པ་ལ་ཐོག་མར་སྐྱེས་
བུས་གང་འདོད་འདོད་དུ་མིང་ཞིག་སྦྱར་བ་ལ་བརྟེན་ནས་འཇིག་རྟེན་ན་གྲགས་པ་ལ་བྱ་
སྟེ། དཔེར་ན་ལྟོ་ལྡིར་ཞབས་ཞུམ་པའི་གོང་བུ་ལ་འདི་ནི་བུམ་པའོ་ཞེས་ཐོག་མར་བརྡའ་
སྦྱར་བ་ལྟར་དེ་དེའི་དངོས་མིང་དུ་གྲགས་པས་རྒྱལ་ཞིང་ཕྱིས་སུ་མིང་གཞན་བཏགས་ཀྱང་
དེའི་དངོས་མིང་དུ་མ་གྲགས་པས་དེའི་ཕྱིར་ཐོག་མར་ཅི་འདོད་པས་སྦྱར་བའི་སྒྲ་དེ་ལ་
འདོད་རྒྱལ་བའི་སྒྲ་ཟེར་ཞིང་འདིའི་རྒྱལ་བ་ནི་རྒྱལ་ཕམ་གྱི་རྒྱལ་བའོ། །དེས་ན་ལྟོ་ལྡིར་བ་
བུམ་པ་ཡིན་པ་ གྲགས་པའི་དབང་གིས་གྲུབ་པའི་ཡུལ་ཡིན་པ་དེའི་ཕྱིར་ལྟོ་ལྡིར་བ་སྐྱེས་
ཙམ་ཉིད་ནས་བུམ་པའི་གནས་ལུགས་སུ་གྲུབ་པ་མ་ཡིན་ཏེ། ལྟོ་ལྡིར་བ་ལ་སྣམ་བུ་ཞེས་
ཀྱང་གྲགས་ཆོག་པའི་ཕྱིར། འོན་ཀྱང་མེ་འཛིན་མངོན་སུམ་ལ་ཚ་ཞིང་སྲེག་པ་འཆར་
ཞིང་རླན་ཞིང་གཤེར་བའི་རྣམ་པ་མི་འཆར་བ་ཚ་བ་མེའི་རང་བཞིན་དུ་གནས་པའི་རྒྱུ་
མཚན་གྱིས་ཡིན་ལ། བུམ་འཛིན་རྟོག་པ་ལ་སྣམ་བུའི་རྣམ་པ་མི་འཆར་བ་ནི་མངོན་
བརྗོད་ཀྱི་བག་ཆགས་ཀྱི་དབང་མ་གཏོགས་བུམ་འཛིན་རྟོག་པ་དང་སྣམ་བུ་འཛིན་པའི་
རྟོག་པ་གཉིས་ཀྱི་སྣང་ཡུལ་སོ་སོར་དངོས་པོས་གྲུབ་པའི་དབང་གིས་མ་ཡིན་ནོ། །རྒྱལ་
ཚབ་རྗེའི་མངོན་སུམ་ལེའུའི་ཟིན་བྲིས་ལས། བུམ་པ་ལ་སྣམ་བུའོ་སྙམ་པའི་བློ་མི་སྐྱེ་བ་
ནི་བུམ་པ་དང་སྣམ་བུ་འཛིན་པའི་རྟོག་པ་གཉིས་ཀྱི་སྣང་ཡུལ་དངོས་པོར་གྱུར་པ་སོ་སོར་
གནས་པའི་དབང་གིས་མ་ཡིན་གྱི་རྟོག་པ་གཉིས་པོ་རང་རང་གི་བག་ཆགས་མི་འདྲ་བ་རེ་
ཉེར་ལེན་སོ་སོར་བྱེད་པའི་དབང་གིས་སོ་སོར་སྣང་ལ། གལ་ཏེ་བློས་བུམ་པ་ལ་སྣམ་
བུའོ་སྙམ་དུ་བསྒྱུར་ནས་རྟོག་པར་བྱེད་ན་བུམ་པ་ལ་སྣམ་བུའི་དོན་སྤྱི་ཡང་ཤར་བའི་ཕྱིར་
ཡུལ་སྟེང་ནས་མ་གྲུབ་པ་ཡིན་ནོ། །ཞེས་གསུངས་པའི་ཕྱིར། དེ་བཞིན་དུ་རྣ་བ་ལ་མིག་
ལྟུ0.



ཅེས་ཀྱང་གདགས་སུ་རུང་སྟེ། ཐེག་བསྡུས་ཀྱི་འགྲེལ་བ་བཤད་སྦྱར་ལས། མིང་ངེས་
པ་མེད་པས་ཞེས་བྱ་བ་ནི། དཔེར་ན་འགྲོ་ལྡིང་བ་རྣམས་རྣ་བ་ལ་མིག་ཅེས་ཟེར་བ་དང་།
འབྲས་ཆན་ལ་ཆོམ་རྐུན་ཞེས་ཟེར་བ་དང་། མཆུ་ལ་ཐ་དད་པ་ཞེས་ཟེར་བ་ལྟ་བུའོ། །
ཞེས་གསུངས་པའི་ཕྱིར། འོ་ན་རྒྱུ་མཚན་ཅན་གྱི་སྒྲ་ཡུལ་ངེས་པ་ཅན་དུ་བཤད་དགོས་པ་
མ་ཡིན་ནམ་ཞེ་ན། མིང་གང་ལས་ལྟོ་ལྡིར་བ་འཁྲུལ་མེད་དུ་གོ་བའི་མིང་དེ་ལྟོ་ལྡིར་པའི་
དངོས་མིང་ཡིན་པས་དེ་ལས་བུམ་པ་ཁོ་ན་གོ་ཞིང་ཀ་བ་ལ་སོགས་པ་མི་གོ་བས་ན་ཡུལ་ངེས་
པ་ཞེས་བཤད་ཀྱི་བུམ་པའི་མིང་ཀ་བ་ལ་སྦྱར་དུ་མི་རུང་བ་ནི་མ་ཡིན་ནོ། །དེ་ལྟར་མིང་ལ་
ངེས་པ་མེད་པའི་རྒྱུ་མཚན་གྱིས་ཚད་མའི་བསྟན་བཅོས་འདིར་རི་བོང་ཅན་ལ་ཟླ་བའི་སྒྲ་
སྦྱར། དྲིའི་བསྟན་བཅོས་ལས་ག་བུར་ལ་ཟླ་བའི་སྒྲ་སྦྱར། ཁམས་ཀྱི་བསྟན་བཅོས་
ལས་དངུལ་ཆུ་ལ་ཟླ་བའི་སྒྲ་སྦྱར། སྙན་དངགས་ཀྱི་བསྟན་བཅོས་ལས་གཞོན་ནུ་མའི་
གདོང་ལ་ཟླ་བའི་སྒྲ་སྦྱར་བ་ལྟར་གཞི་གྲུབ་ཚད་ཆོས་ཅན་དུ་གཟུང་ནས་ཟླ་བ་ཞེས་པའི་
སྒྲས་བརྗོད་རུང་སྟེ་རྟོག་ཡུལ་ན་ཡོད་པའི་ཕྱིར་ཞེས་བཀོད་ཅིང་རྟགས་འདི་རྩ་བའི་ཚིག་
ཟིན་ན་མི་གསལ་ཡང་། གཞན་དོན་ལེའུ་ལས། སྒྲ་ནི་བརྡའ་ལ་བརྟེན་པ་ཅན། །དེ་
ཡང་འདོད་ཙམ་བརྟེན་པ་ཡིན། །ཞེས་པའི་འདོད་ཙམ་གྱི་དོན་འཆད་པ་ན་མཁས་པ་
དག་གིས། །འདོད་པ་ཙམ་གྱི་རྗེས་སུ་འབྲང་བའི་སྒྲ་ནི་དོན་ཐམས་ཅད་ལ་འཇུག་ཏུ་རུང་
སྟེ་རྣམ་རྟོག་རང་དགའ་བ་བཞིན་ཞེས་བཀྲལ་བ་ལྟར་ཡིན་པས་དེས་ན་རྟོག་ཡུལ་ན་ཡོད་
པའི་ཕྱིར་ཞེས་པ་རྣམ་རྟོག་གི་ཡུལ་དུ་རུང་བའི་ཕྱིར་ཞེས་པའི་དོན་ནོ། ། རྟགས་ཡང་དག་
གཉིས་ལས་འཕྲོས་པ་ནི་དེ་ཙམ་མོ། ། སྨྲས་པ། ཐུབ་བསྟན་དུས་མཐར་སླེབས་དུས་
འདིར། ། མཐའ་དཔྱོད་བདུད་རྩིའི་རྒྱུན་སྤེལ་ནས། ། འཁྲུལ་བའི་དྲི་འཁྲུད་ཆོ་ག་་་་་་་
མཁན། །དེང་ཆར་ཁོ་བོ་ཙམ་དུ་བས། །དཀའ་གནད་སིནྡྷུ་ཝ་རའི་འདབ། །བླུན་སྒོམ་ཉི་
མས་འབྱེད་དཀའ་བ། ། བདག་བློ་ན་ཆུང་འགྲམ་ཆང་གིས། ། ཅི་དགར་ཕྱེ་འདི་དངོས་
པོའི་གཤིས། ། གཟུར་གནས་འཕུར་ལྡིང་རོལ་བ་ཅན། ། བློ་གྲོས་གཤོག་རླབས་བསྐྱོད་
མཁས་པའི། །དོན་གཉེར་རྐང་དྲུག་རོལ་ཅིག་དང་། ། སྦྲང་རྩིའི་དགའ་སྟོན་མྱོང་བར་
ངེས། །ཞེས་པ་བར་སྐབས་ཀྱི་ཚིགས་བཅད་དོ། ། གསུམ་པ་ཡིད་ཆེས་ཀྱི་རིགས་པ་རྒྱས་
པར་བཤད་པ་ལ། དཔྱད་པ་གསུམ་གྱིས་དག་པའི་ལུང་ངོས་གཟུང་བ་དང་། དེ་
41



དཔྱད་པ་གསུམ་གྱིས་དག་ཚུལ་དང་། ཡིད་ཆེས་ཀྱི་སྦྱོར་བའི་མཐའ་དཔྱད་པ་དང་
གསུམ། དང་པོ་ནི། དགེ་སློང་དག་གམ་མཁས་རྣམས་ཀྱིས། ། སྲེག་བཅད་བརྡར་
བའི་གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། །བླང་བར་བྱ་ཡི་གུས་ཕྱིར་
མིན། །ཞེས་པའི་སྐབས་སུ་སངས་རྒྱས་ཀྱི་གསུང་ཡིན་ནའང་རང་གར་ཁས་མི་ལེན་པར་
བརྟག་ཅིང་དཔྱད་ནས་ཁས་ལེན་དགོས་པར་བསྟན་ལ། བརྟག་ཚུལ་ཡང་གསེར་བརྟག་
པའི་དཔེས་བསྟན་ཏེ། གསེར་གྱི་སྐྱོན་མངོན་གྱུར་མེ་ལ་བསྲེགས་ནས་ཁ་དོག་ལ་བརྟག་
པ་ལྟར། ལུང་པ།ང་གི་བརྗོད་བྱ་ལ་མངོན་སུམ་ཚད་མས་དཔྱད་ན་གནོད་པ་མེད་པ་
དང་། གསེར་གྱི་སྐྱོན་ཅུང་ཟད་ལྐོག་གྱུར་བཅད་ཅིང་གཏུབས་ནས་ནང་གི་སྐྱོན་ལ་
བརྟག་པ་ལྟར། ལུང་གང་གི་བརྗོད་བྱ་ལ་དངོས་སྟོབས་ཚད་མས་དཔྱད་ན་གནོད་པ་
མེད་པ་དང༌། གསེར་གྱི་སྐྱོན་ཡོན་ཤིན་ཏུ་རྟོགས་དཀའ་བ་རྡོ་ནག་པོའི་སྟེང་དུ་བརྡར་
ནས་བཟང་ངན་བརྟག་པ་ལྟར། ལུང་གང་གི་ཚིག་ལ་སྔ་ཕྱི་དང་དངོས་ཤུགས་འགལ་བ་
སོགས་ཀྱིས་གནོད་པ་མེད་པ་སྟེ་དཔྱད་པ་གསུམ་གྱིས་དག་པ་ན་ཁས་ལེན་པར་འོས་ཞེས་
བསྟན་པ་ཡིན་ནོ། ། གསེར་སྲེག་བཅད་བརྡར་བ་དང་དཔེ་དོན་སྦྱོར་ཚུལ་འདི། སློབ་
དཔོན་ཀ་མ་ལ་ཤཱི་ལའི་རིགས་ཐིགས་ཕྱོགས་སྔ་མདོར་བསྡུས་པ་ལས་བཤད་དོ། ། དཔྱད་
པ་གསུམ་གྱིས་དག་པའི་ལུང་གི་མཚན་གཞི་ནི་འཕགས་པ་བརྒྱད་སྟོང་བ་ལྟ་བུ་ལ་བྱ་ཞིང་
དེ་ཡང་། རྣམ་འགྲེལ་ལེའུ་དང་པོ་ལས། འབྲེལ་བ་དང་ནི་རྗེས་མཐུན་ཐབས། །སྐྱེས་
བུའི་དོན་ནི་རྗོད་བྱེད་དག། ཡོངས་བརྟག་དབང་དུ་བྱས་ཡིན་གྱི། །དེ་ལས་གཞན་པའི་
དབང་བྱས་མིན། ། ཞེས་གསུངས་པ་ལྟར། ལེའུ་བཅུ་བ་སོགས་ཀྱི་ངག་ལྟ་བུ་མ་ཡིན་
པར་ཚིག་གོང་འོག་འབྲེལ་བ་དང་། འཇོག་པོའི་གཙུག་ནོར་ལེན་པའི་མན་ངག་ལྟ་བུ་མ་
ཡིན་པར་ངེས་ལེགས་སྒྲུབ་བྱེད་དང་རྗེས་སུ་མཐུན་པའི་ཐབས་སུ་གྱུར་པ་དང་། བྱ་རོག་
གི་སོ་བརྟག་པའི་བསྟན་བཅོས་ལྟ་བུ་མ་ཡིན་པར་སྐྱེས་བུའི་འདོད་དོན་རྗོད་པར་བྱེད་པའི་
དགོས་པ་དང་ལྡན་པའི་ཁྱད་པར་གསུམ་ལྡན་ནོ། ། ཁྱད་པར་འདི་དང་ལུང་དཔྱད་པ་
གསུམ་གྱིས་དག་ཚུལ་གྱི་གོ་དོན་ཡང་འདྲ་ཞིང་། དེར་མ་ཟད་རྒྱུད་བླ་མ་ལས། གང་
ཞིག་དོན་ལྡན་ཆོས་དང་ཉེར་འབྲེལ་ཞིང༌། །ཁམས་གསུམ་ཀུན་ནས་ཉོན་མོངས་སྤོང་བྱེད་
གསུང་། །ཞི་བའི་ཕན་ཡོན་སྟོན་པར་མཛད་པ་གང་། །དེ་ནི་དྲང་སྲོང་གསུང་ཡིན་ཞེས་
42



གསུངས་པ་ལྟར་གྱི་སྤོབས་པ་བཞིའི་ཁྱད་ཆོས་ཀྱང་གོང་གི་ཁྱད་པར་གསུམ་པོ་དེར་ཅི་
རིགས་འདུས་པས་དེས་ན་བཀའ་ཐམས་ཅད་དཔྱད་པ་གསུམ་གྱིས་དག་པའི་ལུང་དུ་གྲུབ་
པས། དཔྱད་པ་གསུམ་གྱིས་དག་པའི་ལུང་ལ་སྒྲ་ཇི་བཞིན་པ་མི་དགོས་སོ། །འོ་ན་སེའུ་
བཅུ་བའི་ངག་ཅེས་པ་དེ་ཇི་ལྟར་ཡིན་ཞེ་ན། རྩོད་རིགས་ཀྱི་འགྲེལ་བར་སློབ་དཔོན་ཞི་
བ་འཚོས། ལེའུ་བཅུ་ཁུར་དྲུག་སྣོད་དང་། །རི་དྭགས་པགས་པ་རྩྭའི་གོང་བུ། ། དེ་ནས་
རྡུན་མའི་བུ་མོ་འདི། །སྤ་ཡ་ཀྲ་ཏི་པ་ཤིའོ། །ཞེས་དང་། ཤཱཀྱ་བློའི་འགྲེལ་བཤད་ལས།
སེའུ་བཅུ་དང་། ཁུར་བ་དྲུག་དང་། འཁར་གཞོང་དང༌། པགས་པ་དང་། ཤ་
ཞེས་བྱ་བ་ལྟ་བུ་ལ་སོགས་པའི་ངག་རྣམས་སོ། །ཞེས་གསུངས་པ་ལྟར། དོན་གཅིག་ལ་
བསྡུར་མི་རུང་བའི་ཚིག་སྟེ། དཔེར་ན་མི་སྨྱོན་པས་གང་བྱུང་དུ་བླ་བརྡོལ་སྨྲ་བ་ལྟ་བུ་
འབྲེལ་མེད་པའི་ཚིག་གོ། འཇོག་པོའི་གཙུག་རྒྱན་གྱི་ནོར་བུ་ལེན་པའི་མན་ངག་ནི།
དེ་ཐོབ་ན་དགོས་པ་ཡོད་ཀྱང་ཐོབ་མི་ནུས་པ་ལྟ་བུ་སྟེ། དཔེར་ན་རྒྱ་ནག་རྒྱལ་པོའི་གོ་ས་
ཐོབ་ན་དགོས་པ་ཆེ་ཡང་རང་ཅག་གིས་དེའི་ཐབས་ལ་འབད་ཀྱང་ཐབས་སུ་མི་འགྱུར་བ་
ལྟ་བུའོ། །བྱ་རོག་སོ་རྟོག་གི་བསྟན་བཅོས་ནི། སྔོན་དུས་ཕ་སྤང་གཉིས་ཆུ་གྲོད་པ་གང་
ཁྱེར་ནས་མྱ་ངམ་ཐང་དུ་ཞིང་རྨོད་དུ་ཕྱིན་པས། བྱ་རོག་གིས་གྲོད་པ་དྲལ་ནས་ཆུ་
ཐམས་ཅུད་འབོ་བ་ན། ཕ་ན་རེ་མཆུས་དྲལ་བ་ཡིན་ཟེར། བུ་ན་རེ་སོས་དྲལ་བ་ཡིན་
ཟེར་ནས། དེ་ལས་འཕྲོས་ཏེ་ཤོ་ལོ་ཀ་འབུམ་ལོངས་པའི་བསྟན་བཅོས་ཞིག་བྱུང་བ་ལ་
ཟེར་བར། ལུམ་པ་བའི་ལམ་སྒྲོན་འགྲེལ་བ་ལས་བཤད་དོ། ། དེ་ཡང་ཚིག་གོང་འོག་
འབྲེལ་ཡང་རྟོག་ལྡན་ལ་དགོས་པ་མེད་པ་ལྟ་བུའོ། ། གཉིས་པ་ནི། ལུང་དཔྱད་པ་
གསུམ་གྱིས་དག་ཚུལ་གང་གིས་བསྟན་ཅེ་ན། དེ་བཤད་པའི་གཞུང་སྔ་ཕྱི་གཉིས་ཡོད་དེ།
དང་པོ་ནི། རང་དོན་ལེའུ་ལས། མཐོང་དང་མ་མཐོང་དངོས་པོ་ཡི། །དོན་དེ་དག་ལ་
མངོན་སུམ་དང་། ། རྗེས་སུ་དཔག་རྣམ་གཉིས་ཀྱིས་ཀྱང་། ། གནོད་མེད་དེ་ནི་མི་བསླུ་
བའོ། །ཞེས་པ་དེ་ཡིན་ཞིང་། དེའི་རང་འགྲེལ་དང་། རྒྱལ་ཚབ་རིན་པོ་ཆེའི་རྣམ་
བཤད་ཐར་ལམ་གསལ་བྱེད་དང་། མཁས་གྲུབ་རིན་པོ་ཆེའི་རྣམ་བཤད་རིགས་པའི་རྒྱུ་
མཚོ་རྣམས་སུ། ལུང་དེའི་བརྗོད་བྱའི་དོན་ལ་མངོན་སུམ་དང་དངོས་སྟོབས་དང་ལུང་
ལ་བརྟེན་པའི་ཚད་མ་གསུམ་གྱིས་དག་པའི་ཚུལ་བཤད་པས། དེའི་ལུང་ལ་བརྟེན་པའི་
43



ཚད་མ་ཞེས་པ་ཡིད་ཆེས་རྗེས་དཔག་ལ་བྱ་མི་རུང་སྟེ། ལུང་དཔྱད་པ་གསུམ་གྱིས་དག་
མ་དག་དཔྱོད་པའི་སྐབས་སུ་ཡིད་ཆེས་རྗེས་དཔགུ་ད་དུང་མི་སྐྱེ་བའི་ཕྱིར་རོ། ། དེས་ན་
རྗེས་སུ་དཔག་རྣམ་གཉིས་ཀྱིས་ཀྱང་ཞེས་པའི་རྗེས་དཔག་ཕྱི་མ་ནི་ལུང་དེའི་ཚིག་ལ་སྔ་ཕྱི་
འགལ་བ་ཡོད་མེད་དཔྱོད་པའི་བློ་དེ་ལུང་ལ་བརྟེན་པའི་རྗེས་དཔག་ཅེས་བཤད་པ་ཙམ་
མོ། །བཤད་ཚུལ་གཉིས་པ་ནི། གཞན་དོན་ལེའུ་ལས། མཐོང་དང་མ་མཐོང་བ་དགུ་
ལ། ། རིགས་པས་གྲུབ་དང་རང་ཚིག་གིས། །གནོད་མེད་བསྟན་བཅོས་གང་ཡིན་དེ། །
གཟུང་བར་བྱ་ཕྱིར་དཔྱོད་འཇུག་འགྱུར། །ཞེས་པ་དེ་ཡིན་ཞིང་། འདི་དང་བཤད་ཚུལ་
དང་པོ་གཉིས་དོན་གཅིག་གོ། འོ་ན་དོན་གཅིག་བཞིན་དུ་ སྔ་ཕྱི་གཉིས་ བཤད་པའི་
དགོས་པ་ཅི་ཡོད་ཅེ་ན། ལེའུ་དང་པོར་བཤད་པ་ནི་ཡིད་ཆེས་ཀྱི་རྟགས་ཡང་དག་གི་
མཚན་ཉིད་མཚན་གཞི་དབྱེ་བ་སོགས་སྟོན་པའི་ཆེད་དང་། ལེའུ་བཞི་བར་བཤད་པ་ནི་
ཡིད་ཆེས་རྗེས་དཔག་གི་བསལ་བྱ་སེལ་ཚུལ་ ཤེས་པའི་ཆེད་དུ་ཡིན་པས་དགོས་ པ་ མི་་
འདྲའོ། །ལུང་དཔྱད་པ་གསུམ་གྱིས་དག་པའི་ཚུལ་དངོས་ནི། ལུང་དེའི་བརྗོད་བྱ་ལ་
མཐོང་བ་ མངོན་གྱུར་འཇལ་བའི་མངོན་སུམ་ཚད་ མས་ གནོད་ པ་ མེད། ལྐོག་ གྱུར་་་་
འཇལ་བའི་རྗེས་དཔག་ཚད་མས་ཀྱང་གནོད་པ་མེད། ལུང་དེའི་ཚིག་ལ་ཡང་སྔ་ཕྱི་
འགལ་བ་སོགས་ཀྱིས་གནོད་པ་མེད་པ་སྟེ། དེ་ཡང་ལུང་དེའི་བརྗོད་བྱ་མངོན་སུམ་ཚད་
མས་མ་གྲུབ་ཀྱང་དེས་དེ་ལ་དཔྱོད་བྱེད་དུ་མི་འཇུག་པའི་ཆ་ནས་གནོད་མེད་དུ་འཇོག་པ་
ཙམ་སྟེ། དཔེར་ན་དོན་དམ་དཔྱོད་པའི་རིགས་ཤེས་ཀྱིས་ཀུན་རྫོབ་པའི་ཆོས་མ་གྲུབ་
ཀྱང་དེས་དེ་ལ་གནོད་པ་མེད་ཟེར་བ་བཞིན་ནོ། །ལུང་དེ་ལ་ཐོས་སོགས་ཀྱིས་ཞུགས་པ་ལ་
ལུང་དེ་དག་མ་དག་བརྟགས་ནས་འཇུག་དགོས་ཀྱང་དག་པར་ཡིད་ཆེས་པའི་སྒོ་ནས་
འཇུག་མི་དགོས་ཏེ། དེ་ལ་ཐེ་ཚོམ་པས་ཀྱང་ཞུགས་པ་ཡོད་པའི་ཕྱིར་ཏེ། ཐེ་ཚོམ་ལས་
ཀྱང་འཇུག་ཕྱིར་རོ། །ཞེས་གསུངས་པའི་ཕྱིར། འོ་ན་ལེའུ་དང་པོར་བཤད་པའི་ཡིད་
ཆེས་ཀྱི་རྟགས་དེ་གཞུང་གིས་ བསྟན་ཚུལ་དང་། སྦྱོར་བ་ འགོད་ཚུལ་ཅི་ལྟ་བུ་ཞེ་ན།
ཡིད་ཆེས་ཚིག་ནི་མི་བསླུ་བའི། ། སྤྱི་ལས་རྗེས་སུ་དཔག་པ་ཉིད། །ཅེས་པའི་ཚིག་རྐང་
གཉིས་པོ་མདོར་བསྟན་ཡིན་པས། དེ་ཡང་ཡིད་ཆེས་ཚིག་ཅེས་པས་ཆོས་ཅན་མདོར་
བསྟན། མི་བསླུ་ཞེས་པས་བསྒྲུབ་བྱའི་ཆོས་དང་། སྤྱི་ལས་ཞེས་པས་གཏན་ཚིགས་
44



དཔེ་དང་བཅས་པ་མདོར་བསྟན་ནས། དེ་རྒྱས་པར་འཆད་པ་ལ། འབྲེལ་བ་དང་ནི་
རྗེས་མཐུན་ཐབས། ། ཞེས་སོགས་ཀྱི་རྐང་པ་བཞིས་ཆོས་ཅན་དང༌། མཐོང་དང་མ་
མཐོང་དངོས་པོ་ཡི། །ཞེས་སོགས་ཀྱི་རྐང་པ་ཕྱེད་དང་བཞིས་གཏན་ཚིགས་དང་། འདི་
ཡི་མི་བསླུ་བའོ་ཞེས་པས་བསྒྲུབ་བྱའི་ཆོས་དང་། སྤྱི་ལས་དེ་ཡི་ལྐོག་གྱུར་ནའང་། ། ཞེས་
སོགས་གྱི་རྐང་པ་བཞིས་ཤིན་ཏུ་ལྐོག་གྱུར་སྒྲུབ་པ་ལ་ལུང་གིས་སྒྲུབ་དགོས་པའི་རྒྱུ་མཚན་
དང༌། བླང་དང་དོར་བྱའི་དེ་ཉིད་ནི། ། ཞེས་སོགས་ཀྱིས་མཐུན་དཔེ་བསྟན་པ་ཡིན་
ནོ། །གཞུང་དེའི་དངོས་བསྟན་གྱི་སྦྱོར་བ་ཅི་ལྟ་བུ་ཞེ་ན། སྦྱིན་པས་ལོངས་སྤྱོད་ཁྲིམས་
ཀྱིས་བདེ་ཞེས་པའི་ལུང་ཆོས་ཅན། རང་གི་བསྟན་བྱའི་དོན་ལ་མི་བསླུ་སྟེ། དཔྱད་པ་
གསུམ་གྱིས་དག་པའི་ལུང་ཡིན་པའི་ཕྱིར་ཞེས་པ་འདི་རྗེའི་སྲས་མཆོག་ཟུང་གིས་ཞལ་གྱིས་
བཞེས་པ་ལྟར་གྲུགས་ཆེའོ། །གསུམ་པ་ཡིད་ཆེས་ཀྱི་སྦྱོར་བའི་མཐའ་དཔྱད་པ་ལ། རང་
དོན་ལེའུའི་དོན་ལ་དཔྱད་པ་དང་། གཞན་དོན་ལེའུའི་དོན་ལ་དཔྱད་པ་དང་། ཞར་
བྱུང་རྒྱུས་འབྲས་བུ་དཔོག་ཚུལ་དཔྱད་ པ་དང་། རྣམ་རིག་ པའི་གྲུབ་མཐའི་དཀའ་
གནས་ལ་དཔྱད་པ་དང་བཞི། དང་པོ་ནི། སྦྱོར་བ་དེའི་རྟགས་ཆོས་ཀྱི་འབྲེལ་བ་མ་
གྲུབ་ན་དེ་སྦྱོར་བ་ཡང་དག་ཏུ་མི་རུང་ལ། འབྲེལ་བ་གྲུབ་ན། ལེའུ་དང་པོ་ལས། སྒྲ་
རྣམས་དངོས་དང་ལྷན་ཅིག་ཏུ༑ །མེད་ན་མི་འབྱུང་མེད་ཉིད་ཕྱིར། །དེ་ལས་དོན་གྲུབ་
མིན་དེ་གང༌། །སྨྲ་པོའི་བསམ་པ་སྟོན་པར་བྱེད། །ཅེས་དང་། རྗོད་པ་པོ་ལ་སྒྲ་གནས་
པས། །འདི་དངོས་རང་བཞིན་ནམ་འབྲས་མིན། ། ཞེས་རྗོད་བྱེད་ཀྱི་སྒྲ་རྣམས་རང་གི་
བརྗོད་བྱ་དང་འབྲེལ་བ་མེད་པར་བཤད་པ་ ཅི་ལྟར་ཡིན་ཞེ་ན། དེ་ལ་ཁ་ཅིག་ན་རེ།
ལུང་རྣམ་དག་ རང་གི་བརྗོད་བྱ་དང་འབྲེལ་བ་མ་གྲུབ་ཀྱང་བརྗོད་བྱ་མི་བསླུ་བ་དང་
འབྲེལ་བ་གྲུབ་པས་སྐྱོན་མེད་ཟེར་རོ། ། དེ་ལ་ཡང་འོ་ན་རྗོད་བྱེད་ཀྱི་སྒྲ་ཡིན་ན་རང་གི་
བརྗོད་བྱ་དང་འབྲེལ་བ་མ་གྲུབ་པས་ཁྱབ་པར་ཐལ། དམ་བཅའ་འཐད་པའི་ཕྱིར།
འདོད་ན། བུམ་པ་གཟུགས་སུ་རྟོགས་པའི་ཚད་མས་ཀུན་ནས་བསླངས་ནས་བུམ་པ་
གཟུགས་སོ་ཞེས་བདེན་ཞེན་གྱིས་སྨྲས་པའི་ཚིག་ཆོས་ཅན། དེར་ཐལ། དེའི་ཕྱིར། །
འདོད་མི་ནུས་ཏེ། དེ་འདྲའི་ཚིག་རང་གི་བརྗོད་བྱ་བུམ་པ་དང་འབྲེལ་བ་ཡིན་པའི་ཕྱིར།
དེར་ཐལ། དེ་དེ་དང་བརྟེན་ནས་འབྱུང་བའི་འབྲེལ་བ་ཡིན་པའི་ཕྱིར་དང་། དེ་དེའི་
45



འབྲས་བུ་ཡིན་ པའི་ ཕྱིར་དང་། དེ་དེའི་ བརྒྱུད་འབྲས་ཡིན་ པའི་ ཕྱིར། དེར་ཐལ།
དེ་འདྲ་བའི་ཚིག་དེ་བུམ་པ་རྟོགས་པའི་ཚད་མ་ལས་སྐྱེ་ཞིང་། ཚད་མ་དེ་བུམ་པ་ལས་
སྐྱེས་པ་ཡིན་པའི་ཕྱིར། ཟུར་དང་པོ་གྲུབ་སྟེ། རྗོད་བྱེད་རྣམ་དག་རང་གི་ཀུན་སློང་གི་
ཤེས་པ་དཔོག་བྱེད་ཀྱི་འབྲས་རྟགས་ཡང་དག་ཡིན་པའི་ཕྱིར་ཏེ། མངོན་སུམ་ལེའུ་ལས།
སྒྲ་སོགས་ལ་ནི་འཇུག་པའི་ཕྱིར། །དེ་ཡི་ངོ་བོ་ངེས་པར་གྲུབ། །བསླུ་མེད་ཕྱིར་དེ་ཚད་མ་
ཉིད། ། ཅེས་གསུངས་པའི་ཕྱིར། ཟུར་གཉིས་པ་གྲུབ་སྟེ། བུམ་འཛིན་མངོན་སུམ་
བུམ་པ་ལས་སྐྱེས་པ་ཡིན་པའི་ཕྱིར། དེར་ཐལ། བུམ་པ་བུམ་འཛིན་མངོན་སུམ་གྱི་
གཟུང་ཡུལ་ཡིན་པའི་ཕྱིར། ཁྱབ་སྟེ། དེ་ཉིད་ལས། རྒྱུ་ཡི་ངོ་བོ་མ་གཏོགས་པ། །
གཟུར་བ་ཞེས་བྱ་གཞན་ཅིའང་མེད། །ཅེས་གསུངས་པའི་ཕྱིར་འདི་མདོ་སྡེ་བའི་ལུགས་
སོ། །དེས་ན་སྒྲ་མི་རྟག་ཅེས་བདེན་ཞེན་གྱིས་སྨྲས་པའི་ཚིག་སྒྲ་མི་རྟག་པ་དང་བརྒྱུད་པས་
འབྲེལ་བ་གྲུབ་སྙམ་དུ་དོགས་སོ། །གཞན་ཡང་དཔྱད་པ་གསུམ་གྱིས་དག་པའི་ལུང་རང་
གི་བརྗོད་བྱ་མི་བསླུ་བ་དང་འབྲེལ་བར་འདོད་པ་དག་ལ་འདི་དྲི་བར་བྱ་སྟེ། འབྲེལ་
ཚུལ་དེ་དེ་བྱུང་གི་འབྲེལ་བ་ཡིན་ནམ་བདག་གཅིག་པའི་འབྲེལ་བ་ཡིན། དང་པོ་ལྟར་ན།
དཔྱད་པ་གསུམ་གྱིས་དག་པའི་ལུང་ཤིན་ལྐོག་སྟོན་པའི་ལུང་རང་གི་བརྗོད་བྱ་ལ་མི་བསླུ་
བར་སྒྲུབ་པའི་འབྲས་རྟགས་ཡིན་པར་ཐལ། འདོད་པའི་ཕྱིར། འདོད་ན། ཤཱཀྱ་
བློའི་འགྲེལ་བཤད་དང་ཚད་མ་རིགས་རྒྱུན་ལས་རྟགས་དེ་རང་བཞིན་གྱི་རྟགས་སུ་བཤད་
པ་དེ་ཅི་ཡིན། གཉིས་པ་ལྟར་ན། དཔྱད་གསུམ་དག་པའི་ལུང་ཆོས་ཅན། རང་གི་
བརྗོད་བྱ་ལ་མི་བསླུ་བ་མེད་ན་ཁྱོད་མེད་དགོས་པར་ཐལ། ཁྱོད་དེ་དང་བདག་གཅིག་ཏུ་
འབྲེལ་ བ་ ཡིན་ པའི་ ཕྱིར། འདོད་ན། རི་བོང་རྭ་ ཞེས་ བརྗོད་ པའི་ སྒྲ་ཆོས་ ཅན།
ལུང་རྣམ་དག་མེད་པར་ཐལ། རང་གི་བརྗོད་བྱ་ལ་མི་བསླུ་བ་མེད་པའི་ཕྱིར། དེས་ན་
བླང་དང་དོར་བྱའི་དེ་ཉིད་ནི་ཞེས་སོགས་ཀྱི་རང་འགྲེལ་ལས། དེ་ལྟར་ན་རྗེས་སུ་དཔག་
པ་ཡང་ཉེས་པ་མེད་པ་མ་ཡིན་ཏེ། སྒྲ་དག་ནི་དོན་རྣམས་ལ་མེད་ན་མི་འབྱུང་བ་ཉིད་མ་
ཡིན་པའི་ཕྱིར། ཞེས་དང་། རྗེ་ཕུར་བུ་ལྕོག་པ་བླ་མ་བྱམས་པ་རིན་པོ་ཆེས་རྗེའི་ཚད་
མའི་ལམ་ཊཱིཀ་ཏུ་ངོས་འཛིན་གནང་བའི་ལམ་ཊཱིཀ་དེ་ཉིད་ལས། འཇུག་པ་བདེ་བའི་
ཕྱིར་དུ་སྦྱོར་བ་དེ་ལྟར་བཀོད་ པ་ ཡིན་གྱི། དོན་ སྟེང་དུ་འབྲེལ་ བ་ མི་ སྟོན་པ་དང་།
46



དམ་བཅའ་བརྗོད་པར་མི་རིགས་སོ། ། ཞེས་ཀྱང་གསུངས་སོ། ། དེའི་ཕྱིར་སྦྱིན་པས་་་
ལོངས་སྤྱོད་ཁྲིམས་ཀྱིས་བདེ་ཞེས་པའི་ལུང་ཆོས་ཅན། བསྟན་བྱ་ལ་བསླུ་བ་མེད་དེ།
དེ་ལྟར་བསྟན་པ་ལ་མངོན་སུམ་གྱིས་གནོད་པ་མ་དམིགས། རྗེས་དཔག་གིས་གནོད་པ་
མ་དམིགས་ཚིག་སྔ་ཕྱི་འགལ་བ་སོགས་ཀྱིས་གནོད་པ་མ་དམིགས་པའི་ཕྱིར་ཞེས་དགག་
རྟགས་ཀྱི་ཚུལ་དུ་བཀོད་དམ། ཡང་ན་དེ་ཆོས་ཅན། ཇི་སྐད་བསྟན་པ་ལྟར་སྦྱིན་པ་
ལས་ལོངས་སྤྱོད་འབྱུང་རུང་ཡིན་ཏེ། དེ་ལྟར་བསྟན་པ་ལ་དཔྱད་པ་གསུམ་གྱིས་དག་
པའི་ཕྱིར་ཞེས་རང་བཞིན་གྱི་རྟགས་ཡང་དག་གི་ཚུལ་དུ་བཀོད་ཨེ་རུང་ཞེས་མཁས་པའི་
བརྟག་གཞིར་བྲིས་པ་ཡིན། གཉིས་པ་ནི། གཞན་དོན་ལེའུ་ལས། དེ་ལ་ཁས་བླངས་
འབྲས་རྟགས་ཏེ། །ཞེས་སོགས་ཀྱི་སྐབས་སུ། ལུང་ངམ་ཚིག་རང་གི་བརྗོད་བྱ་སྒྲུབ་བྱེད་
ཀྱི་འབྲས་རྟགས་ཡང་དག་ཡིན་པའི་རྣམ་བཞག་ཅིག་མཛད་ཅིང་། དེ་འདྲ་བའི་རྟགས་
སྦྱོར་དེ་གང་ཞེ་ན། སྔ་རྒོལ་གྱིས་སྒྲ་མི་རྟག་པ་ཡིན་ནོ་ཞེས་བདེན་ཞེན་གྱིས་སྨྲས་པའི་
ཚིག་ཆོས་ཅན། རང་གི་བསྟན་བྱའི་དོན་ལ་མི་བསླུ་སྟེ། སྔ་རྒོལ་གྱིས་བདེན་ཞེན་གྱིས་
སྨྲས་པའི་ཚིག་ཡིན་པའི་ཕྱིར་ཞེས་ པ་ལྟ་བུ་སྦྱོར་བ་ལ་བྱ་ཞིང༌། དེའི་རྟགས་ཆོས་ཀྱི་
འབྲེལ་བ་འགྲུབ་ཚུལ་ནི། སྔ་རྒོལ་གྱིས་སྒྲ་མི་རྟག་ཅེས་བདེན་ཞེན་གྱིས་སྨྲས་པའི་ཚིག་དེ་
སྒྲ་མི་རྟག་པར་རྟོགས་པའི་ཚད་མ་ལས་སྐྱེ་ཞིང་ཚད་མ་དེ་སྒྲ་མི་རྟག་པ་དང་འབྲེལ་བས་ན་
དེ་བྱུང་གི་འབྲེལ་བ་གྲུབ་ཟེར་རོ། ། དེ་འབྲས་རྟགས་དངོས་མ་ཡིན་ཡང་ཁས་བླངས་་
འབྲས་རྟགས་ཞེས་རེ་ཞིག་གདུལ་བྱ་བཀྲི་བའི་རིམ་པ་ལ་ལྟོས་ནས་སློབ་དཔོན་ཕྱོགས་གླང་
གིས་གཞན་ངོར་འབྲས་རྟགས་ཀྱི་ཐ་སྙད་མཛད་ཅིང་། དེ་ལ་ཁས་བླངས་འབྲས་རྟགས་
ཟེར་བའི་རྒྱུ་མཚན་ནི། སྔ་རྒོལ་གྱིས་ཁོ་བོས་དོན་དེ་རྟོགས་པའི་ཚད་མས་ཀུན་ནས་
བསླངས་ནས་སྨྲས་པ་ཡིན་པས་ཚིག་དེ་བརྗོད་བྱའི་དོན་དང་འབྲེལ་ཞིང་དོན་ལ་མི་བསླུ་
བའི་ཚད་མར་ཁས་བླངས་པའི་སྒོ་ནས་བརྗོད་པ་ལྟར། ཕྱི་རྒོལ་གྱིས་ཀྱང་ཚིག་དེ་མི་བསླུ་
བར་ཁས་བླངས་པའི་སྒོ་ནས་དོན་དེའོ་ཞེས་ངེས་པ་སྐྱེ་བ་ལ་དགོངས་ནས་དེ་ལྟར་མཛད་
དོ། །དེའི་ཕྱིར་འཐད་ལྡན་ལས། དེ་འདྲ་བ་ཡང་སྨྲ་བ་པོའི་ང་རྒྱལ་གྱིས་རྗེས་སུ་དཔག་
པའི་ཚད་མ་ཡིན་ནོ། །ཞེས་གསུངས་སོ། ། དེ་དག་གི་སྐབས་སུ་རང་ཚིག་དང་ལུང་ཚིག་
ཅེས་པའི་རང་ཚིག་ནི། རྒོལ་བ་རང་ཉིད་ཀྱིས་སྨྲས་པའི་ཚིག་དང་། ལུང་ཚིག་ནི་



བསྟན་བཅོས་ལས་བྱུང་བའི་ཚིག་ལ་བྱ་ཞིང༌། རང་ཚིག་གི་འགལ་བ་དེ་ལ་རང་ཚིག་སྔ་
ཕྱི་འགལ་བ་དང་། དམ་བཅའ་སྔ་ཕྱི་འགལ་ བ་དང་། དམ་བཅའ་དངོས་ཤུགས་
འགལ་བ་གསུམ་ལས། དང་པོ་ནི། བདག་གི་མ་འདི་མོ་གཤམ་མོ་ཞེས་བརྗོད་པ་ལྟ་
བུའོ། །གཉིས་པ་ནི། བུད་མེད་འདི་བདག་གི་མ་ཡིན་ཞེས་དམ་བཅས་ནས་ཡང་དེ་མོ་
གཤམ་ཞེས་དམ་བཅས་པ་ལྟ་བུའོ། །གསུམ་པ་ནི། གཞལ་བྱ་ཅན་གྱི་ཚད་མ་མེད་ཅེས་
དམ་བཅས་པ་ལྟ་བུའོ། །དམ་བཅའ་ཐོ་མ་འདིས་དངོས་སུ་གཞལ་བྱ་ཅན་གྱི་ཚད་མ་མེད་
པར་ཁས་བླངས་ཀྱང་གཞལ་བྱ་ཅན་གྱི་ཚད་མ་མེད་པར་ཁོ་བོས་ཁོང་དུ་ཆུད་ནས་སྨྲས་སོ་
ཞེས་བདེན་ཞེན་གྱིས་སྨྲས་པ་ན་དོན་རྟོགས་པའི་ཚད་མ་རང་རྒྱུད་ལ་སྐྱེ་བར་ཤུགས་ཀྱིས་
དམ་བཅའ་བར་སོང་བ་ཡིན་པས་དེ་ལ་དམ་བཅའ་དངོས་ཤུགས་འགལ་བ་ཟེར་ཡང་།
བརྗོད་བྱ་དངོས་ཤུགས་འགལ་བ་མི་ཟེར་ཏེ། གཞལ་བྱ་ཅན་གྱི་ཚད་མ་མེད་ཅེས་པའི་
ཚིག་དེས་ཤུགས་ཀྱི་དམ་བཅའ་དངོས་ཤུགས་གང་ལ་ཡང་མ་བརྗོད་པ་ཡིན་པའི་ ཕྱིར་
རོ། ། དེ་ཡང་རང་ཚད་མར་ཁས་བླངས་པའི་ཚིག་དེ་རང་གི་བརྗོད་དོན་ལ་མི་བསླུ་པར་
སྒྲུབ་པའི་སྒྲུབ་བྱེད་ཡང་དག་ཏུ་ཁས་ལེན་པ་པོ་དེས། ལུང་རྣམ་དག་ཡིན་ན་རང་གི་
བརྗོད་དོན་མི་བསླུ་བར་སྒྲུབ་པའི་སྒྲུབ་བྱེད་ཡང་དག་དང་དེ་ལྟར་པསླུ་བ་ལ་གནོད་བྱེད་
ཡང་དག་ཡིན་པས་ཁྱབ་པ་ཁས་ལེན་པས་དེ་ལ་ལུང་གནོད་བྱེད་དུ་འདོད་པའི་ཕྱོགས་ཟེར་
རོ། །ལུང་གནོད་བྱེད་དུ་འགྲོ་ཚུལ་ནི། སྦྱིན་སོགས་དཀར་པོའི་ཆོས་ནི་བདེ་བ་འབྱིན་
བྱེད་མ་ཡིན་ནོ་ཞེས་དམ་བཅས་པའི་ཚེ་སྦྱིན་སོགས་དཀར་ཆོས་སུ་ཁས་བླངས་པ་ཙམ་གྱིས་
བདེ་བ་སྐྱེད་པའི་ནུས་པ་ཅན་དུ་ཁས་བླངས་པར་སོང་ཞིང༌། དེ་ནས་བདེ་བ་འབྱིན་
བྱེད་མ་ཡིན་ནོ་ཞེས་དམ་བཅའ་ན་དམ་བཅའ་སྔ་མས་ཕྱི་མ་ལ་གནོད་པ་བཞིན་ཟེར་རོ། །
དེ་ལ་ལུང་གེགས་བྱེད་དུ་འདོད་པ་དག་གིས་གནོད་པ་བརྗོད་ཚུལ་ནི། སྔ་རྒོལ་གྱིས་
བདེན་ཞེན་གྱིས་སྨྲས་པའི་ཚིག་དེ་རང་གི་བརྗོད་བྱ་མི་བསླུ་བར་སྒྲུབ་པའི་སྒྲུབ་བྱེད་ཡང་
དག་ཏུ་འགྱུར་བའི་རྒྱུ་མཚན། ཚིག་དེ་རང་གི་དངོས་དབང་གིས་སྒྲུབ་བྱེད་དུ་མི་འགྲོ་
བས་དེས་ན་སྔ་རྒོལ་གྱིས་མི་བསླུ་བར་ཁས་བླངས་པ་ཙམ་གྱིས་སྒྲུབ་བྱེད་དུ་འགྱུར་བ་ལས་
རྒྱུ་མཚན་གཞན་མེད་པས། དེ་ལྟར་ན་སྔ་རྒོལ་གྱིས་སྒྲ་མི་རྟག་པ་མ་ཡིན་ནོ་ཞེས་སྨྲས་
པའི་ཚིག་ཀྱང་རང་གི་ བརྗོད་བྱ་མི་བསླུ་བར་སྒྲུབ་པའི་སྒྲུབ་བྱེད་ དུ་འདོད་ དགོས་ཏེ།



སྒྲུབ་བྱེད་དུ་འགྱུར་བའི་རྒྱུ་མཚན་ཁས་བླངས་པ་ཙམ་ལས་གཞན་མེད་པའི་ཕྱིར། དེའི་
ཕྱིར་སྒྲ་མི་རྟག་ཅེས་པའི་ཚིག་རང་གི་བརྗོད་བྱ་མི་བསླུ་བར་སྒྲུབ་པ་ལ། སྒྲ་རྟག་པ་ཡིན་
ཞེས་པའི་ཚིག་དེས་གེགས་བྱེད་ཙམ་བྱེད་ནུས་ཀྱི་དེའི་བཟློག་ཕྱོགས་ལ་གནོད་བྱེད་དུ་མི་
འགྱུར་ཏེ། དཔེར་ན་སྒྲ་མི་རྟག་པར་དམ་བཅའ་བ་ལ་སྒྲ་ནམ་མཁའི་ཡོན་ཏན་དུ་སྟོན་
པའི་ལུང་གིས་གེགས་བྱེད་པར་ནུས་ཀྱི་གནོད་པ་བྱེད་མི་ནུས་པའི་ཕྱིར། དེར་ཐལ།
སྒྲ་མི་རྟག་པ་ཚད་མས་གྲུབ་སྒྲ་ནམ་མཁའི་ཡོན་ཏན་དུ་ཚད་མས་མ་གྲུབ་པའི་ཕྱིར། དེ་
སྐད་དུ། གཞན་དོན་ལེའུ་ལས། དེ་དག་གང་ལ་ཚད་མ་ཡོད། །དེ་ནི་གཞན་ལ་གནོད་
བྱེད་འགྱུར། །དེ་ལྟ་མིན་ན་རིགས་བྲལ་གྱི། །དམ་བཅའ་ནུས་པ་མཚུངས་པ་ཡི། །དམ་
བཅའ་ཇི་བཞིན་དོན་ཅན་གྱི། ། རྗེས་དཔག་ལ་ནི་ཅི་ལྟར་གནོད། ། ཅེས་གསུངས་པའི་
ཕྱིར། །མདོར་ན་སྒྲ་མི་རྟག་གོ་ཞེས་པའི་ཚིག་ཙམ་གྱིས་བསྒྲུབ་བྱ་སྒྲུབ་ནུས་ན་སྒྲ་མི་རྟག་
པར་སྒྲུབ་པའི་ཕྱོ་གས་ཆོས་བརྗོད་པའི་ཚིག་གིས་ཀྱང་བསྒྲུབ་བྱ་སྒྲུབ་ནུས་པར་འབྱུང་ཞེས་
པའི་དོན་ཡིན་པས། དེཡང་སྒྲ་ཆོས་ཅན། མི་རྟག་སྟེ། མི་རྟག་པ་ཡིན་པར་སློབ་
དཔོན་གྱིས་བཤད་པའི་ཕྱིར་ཞེས་པ་ལྟ་བུ་ལ་དགོངས་པ་ཡིན་གྱི། སྒྲ་མི་རྟག་ཅེས་བརྗོད་
པའི་ སྒྲ་ལ་བརྟེན་ནས་ སྒྲ་མི་རྟག་ཚད་མས་རྟོགས་པ་མེད་པའི་དོན་གཏན་མ་ཡིན་ཏེ།
གལ་ཏེ་ཡིན་ན་ཚད་མ་རྣམ་འགྲེལ་གྱི་ཚིག་ལ་བརྟེན་ནས་ཕྱི་དོན་མེད་པར་ཚད་མས་
རྟོགས་པ་མེད་པར་འདོད་དགོས་པས་དེ་ལྟར་ན་བཀའ་དང་བསྟན་བཅོས་གྱི་ཉིང་དགོས་
མཐའ་དག་ལ་སྐུར་བ་འདེབས་པར་འགྱུར་རོ། །དེས་ན་ལེའུ་བཞི་བ་ལས། ཕྱོགས་ཀྱི་
ཚིག་དེ་སྨྲ་པ་པོའི། ། བསམ་པ་སྟོན་པར་བྱེད་པ་ལ། ། ཚད་ཡིན་དེ་ལས་ ་ཐེ་ཚོམ་དག།
སྐྱེ་ཕྱིར་དངོས་སུ་སྒྲུབ་བྱེད་མིན། །ཞེས་པའི་དོན་ནི། སྒྲ་ཆོས་ཅན། མི་རྟག་སྟེ། དེ་
ལྟར་སློབ་དཔོན་གྱིས་བཤད་པའི་ཕྱིར་ཞེས་པའི་ཕྱོགས་ཆོས་བརྗོད་པའི་ཚིག་དེ་གང་ལ་
ཚད་མ་ཡིན་ཞེ་ན། ཚིག་དེ་དེ་འདྲའི་སྦྱོར་བ་འགོད་པ་པོའི་རྒྱུད་ལ་སྒྲ་མི་རྟག་པར་
བརྗོད་འདོད་ཀྱི་བསམ་པ་ཡོད་པར་སྒྲུབ་པའི་ཚད་མ་སྟེ་རྟགས་ཡང་དག་ཡིན་གྱི། རང་
གི་བརྗོད་བྱ་སྒྲ་མི་རྟག་པར་དངོས་སུ་སྒྲུབ་པའི་སྒྲུབ་བྱེད་ཡང་དག་མ་ཡིན་ཏེ། ཚིག་དེ་
ལས་སྒྲ་རྟག་གམ་མི་རྟག་ཅེས་པའི་ཐེ་ཚོམ་དག་སྐྱེད་པར་བྱེད་ཀྱི་རྗེས་དཔག་སྐྱེད་པར་མི་
བྱེད་པའི་ཕྱིར་ཞེས་པའོ། །དེ་ཡང་ལུང་གེགས་བྱེད་དུ་འདོད་པའི་ཕྱོགས་ རང་ལུགས་
49



དང་། གནོད་བྱེད་དུ་འདོད་པའི་ཕྱོགས་གཞན་ལུགས་སུ་བྱ་སྟེ། འཐད་ལྡན་ལས།
འདིར་གེགས་བྱེད་པ་ནི་གནས་པར་འགྱུར་བའི་ཕྱོགས་ཡིན་ལ། དེ་ལྟ་ན་ཡང་རེ་ཞིག་
གནོད་པ་ཞེས་བྱ་བའི་དོན་འདོད་པ་ཡིན་ནོ། །ཞེས་གསུངས་པའི་ཕྱིར། འོན་ཀྱང་།
དེ་ལ་ཞིབ་ཆ་ཐོན་དགོས་ཏེ། རྣམ་ངེས་ཀྱི་ཊཱིཀྐ་དགོངས་པ་རབ་གསལ་ལས། འཐད་
ལྡན་ གྱི་ལུང་དེ་ལ་བརྟེན་ནས་གེགས་བྱེད་དུ་འདོད་པ་རང་ལུགས་དང་གནོད་བྱེད་དུ་
འདོད་ པ་ གཞན་ ལུགས་ ཞེས་ མཁས་ པ་ དུ་ མས་ འདོད་ པ་ འཐད་ པར་ མི་ སེམས་ ཏེ།
དཔྱད་གསུམ་དག་པའི་ལུང་རྟགས་ཡང་དག་ཏུ་ཁས་ལེན་དགོས་ཤིང་དེ་རྟགས་ཀྱི་དགག་
བྱ་ལ་མི་གནོད་པ་མི་སྲིད་པའི་ཕྱིར་རོ། །ཞེས་གསུངས་པའི་ཕྱིར། དེའི་ཕྱིར་འཐད་
ལྡན་གྱི་ལུང་དེའི་དོན་ནི། གང་རྩོད་གཞིར་བཟུང་བའི་ལུང་དེ་ཉིད་རང་གི་བསྟན་བྱའི་
དོན་མི་བསླུ་བ་ལ་སྒྲུབ་བྱེད་དང་བསླུ་བ་ལ་གནོད་བྱེད་མ་ཡིན་ཞེས་པའི་དོན་ཡིན་པས།
དཔེར་ན་སྦྱིན་པ་ལས་ལོངས་སྤྱོད་འབྱུང་བར་སྟོན་པའི་ལུང་ཆོས་ཅན། རང་གི་བསྟན་
བྱའི་དོན་ལ་མི་བསླུ་སྟེ། སྦྱིན་པ་ལས་ལོངས་སྤྱོད་འབྱུང་པར་སངས་རྒྱས་ཀྱིས་གསུངས་
པའི་ཕྱིར་ཞེས་པ་ལྟ་བུ་གང་རྩོད་གཞིར་གཟུང་བའི་ལུང་དེ་ཉིད་རྟགས་སུ་མི་རུང་ཞེས་
པའི་དོན་ཡིན་གྱི་དེ་ལྟ་མ་ཡིན་པར། སྦྱིན་པ་ལས་ལོངས་སྤྱོད་འབྱུང་བར་སྟོན་པའི་ལུང་
ཆོས་ཅན། རང་གི་བསྟན་བྱའི་དོན་ལ་མི་བསླུ་སྟེ། དཔྱད་པ་གསུམ་གྱིས་དག་པའི་
ལུང་ ཡིན་ པའི་ ཕྱིར་ ཞེས་ བཀོད་ ན་ མི་ རུང་ བ་ མེད་ དེ། སྔགས་ རིམ་ ཆེན་ མོ་ ལས།
དངོས་ སྟོབས་ ཀྱི་ཚད་མས་ མི་འགྲུབ་ པའི་ ཤིན་ ཏུ་ ལྐོག་ གྱུར་ སྟོན་པའི་ལུང་རྣམས་ནི།
རང་གི་བསྟན་བྱའི་དོན་ལ་མི་བསླུ་བར་དཔྱད་པ་གསུམ་གྱིས་དག་པའི་གཏན་ཚིགས་ཀྱིས་
སྒྲུབ་ལ། ཞེས་གསུངས་པ་ལྟར། དེ་དེ་སྒྲུབ་ཀྱི་རྟགས་ཡང་དག་ཡིན་པར་རྗེའི་སྲས་
མཆོག་ཟུང་གིས་གསལ་བར་གསུངས་པ་གང་ཞིག། དེ་སྒྲུབ་ཀྱི་རྟགས་ཡང་དག་ཡིན་ན་
དེ་སྒྲུབ་ཀྱི་དགག་བྱ་ལ་གནོད་དགོས་པ་ནི། དཔེར་ན་མེ་སྟོབས་ཆེན་པོས་ཁྱབ་པར་
གནོན་པ་དེ་དེ་འདྲའི་ཤར་གླིང་ན་གྲང་རེག་རྒྱུན་ཆགས་སུ་གནས་པ་ལ་གནོད་པ་བཞིན་
ནོ། །གསུམ་པ་ལ། རྒྱུའི་རྟགས་ལས་འབྲས་བུ་དཔོག་ཚུལ་ལ་དཔྱད་པ་དང་། བུ་རམ་
གྱི་རོའི་རྟགས་ལས་དེའི་གཟུགས་དཔོག་ཚུལ་ལ་དཔྱད་པ་གཉིས། དང་པོ་ལ་དངོས་
དང་། དེ་ལ་རྩོད་པ་སྤོང་བའོ། ། དང་པོ་ནི། རྟགས་ཡང་དག་ལ་འབྲས་རང་མ་



དམིགས་པ་གསུམ་དུ་གྲངས་མ་ངེས་པར་ཐལ། དེ་གསུམ་དུ་མ་འདུས་པའི་རྟགས་ཡང་
དག་ཟུར་བ་གཅིག་ཡོད་པའི་ཕྱིར། རང་དོན་ལེའུ་ལས། རྒྱུ་ཚོགས་པ་ལས་འབྲས་སྐྱེ་
བར། །རྗེས་སུ་དཔོག་པ་གང་ཡིན་པ། །ཞེས་པའི་སྐབས་སུ་ནས་ཀྱི་ས་བོན་ཆུ་ལུད་སོགས་
ཚང་བའི་དཔྱིད་ཀྱི་དུས་ཀྱི་ཞིང་དེ། དེ་འདྲ་བའི་ཞིང་ཤར་མ་རང་འབྲོས་ནས་ཀྱི་མྱུ་གུ་
སྐྱེད་ངེས་སུ་སྒྲུབ་པའི་རྟགས་ཡང་དག་གཅིག་བཤད་པའི་ཕྱིར་ཟེར་ན། མ་གྲུབ་སྟེ།
གཞུང་དེས་རྒྱུ་ལས་འབྲས་བུ་སྐྱེ་རུང་དུ་སྒྲུབ་པའི་རང་བཞིན་གྱི་རྟགས་ཡང་དག་གཅིག་
བཤད་ཀྱང་རྒྱུ་ལས་འབྲས་བུ་སྐྱེ་ངེས་སུ་སྒྲུབ་པའི་རྟགས་ཡང་དག་མ་བཤད་པའི་ཕྱིར།
ཟུར་དང་པོ་གྲུབ་སྟེ། དེ་ཉིད་ལས། དོན་གཞན་ལ་ནི་མི་ལྟོས་ཕྱིར། ། དེ་ནི་རང་
བཞིན་ཡིན་པར་བརྗོད། ། ཅེས་གསུངས་པའི་ཕྱིར། ཟུར་གཉིས་པ་གྲུབ་སྟེ། དེ་་་
འདྲའི་སྦྱོར་བ་འགོད་ན་ཁྱབ་པ་མ་ངེས་པའི་ཕྱིར། དེ་ཉིད་ལས། མ་ངེས་པ་ནི་ཉིད་
ཡིན་ཏེ། །གེགས་བྱེད་པ་དག་སྲིད་ཕྱིར་རོ། ། ཞེས་གསུངས་པའི་ཕྱིར། དེ་ལ་མཁས་
གྲུབ་རྗེའི་རྣམ་བཤད་ལ་བརྟེན་ནས་མུན་མདའ་འཕེན་པའི་ཚུལ་གྱིས་ཅུང་ཟད་དཔྱད་ན།
དེ་འདྲ་བའི་ཞིང་རང་འབྲས་ནས་ཀྱི་མྱུ་གུ་སྐྱེད་ངེས་ཡིན་ཡང་དེ་ཡིན་ན་དེ་སྐྱེད་ངེས་ཀྱིས་
ཁྱབ་པ་མ་ངེས་ཞེས་གྲགས་སོ། །དེས་དེ་སྐྱེད་ངེས་ཡིན་པའི་རྒྱུ་མཚན་ཅི་ཡིན་ཞེ་ན། དེ་
འདྲ་བའི་ཞིང་ཆོས་ཅན། རང་འབྲས་ནས་ཀྱི་མྱུ་གུ་སྐྱེད་བྱེད་ཡིན་པར་ཐལ། ཁྱོད་
དེའི་རྒྱུ་ཡིན་པའི་ཕྱིར། འདོད་ན། དེས་དེ་སྐྱེད་པ་ཡིན་པར་ཐལ། དེས་དེ་སྐྱེད་
པར་བྱེད་པ་ཡིན་པའི་ཕྱིར། འདོད་ན། དེས་དེ་སྐྱེད་པ་ཡིན་པར་རྣམ་མཁྱེན་གྱིས་
ངེས་པར་ཐལ། དེས་དེ་སྐྱེད་པ་ཡིན་པའི་ཕྱིར། དེས་ན་དེ་འདྲ་བའི་ཞིང་རང་འབྲས་
ནས་ཀྱི་མྱུ་གུ་སྐྱེད་ངེས་ཡིན་པར་འགྲུབ་ཟེར་རོ། །དེ་ཡིན་ན་དེ་སྐྱེད་ངེས་ཡིན་པས་ཁྱབ་པ་
ཅི་ལྟར་མ་ངེས་ཞེ་ན། དེ་ལ་འདི་ལྟར་རྩོད་རིགས་ཏེ། འོ་ན་དེ་འདྲ་བའི་ཞིང་ཡང་
ཡིན་རང་འབྲས་ནས་ཀྱི་མྱུ་གུ་མི་སྐྱེད་པར་ངེས་པའི་ཞིང་གཅིག་ཡོད་པར་ཐལ། དེ་ཡིན་
ན་དེ་སྐྱེད་ངེས་ཡིན་པས་ཁྱབ་པ་མ་ངེས་ཟེར་བ་ལ་རྒྱུ་མཚན་ཡོད་པའི་ཕྱིར། འདོད་ན།
ཚེས་གཅིག་ལ་ས་བོན་ཆུ་ལུད་སོགས་ཚང་བར་བྱས་ཀྱང་ཚེས་གཉིས་ལ་ས་བོན་བྱ་རོག་
གིས་འདོན་པར་ངེས་པའི་ཞིང་དེ་དེ་ཡིན་པར་ཐལ། འདོད་པའི་ཕྱིར། འདོད་ན།
དེ་ལྟ་བུ་ཞིང་གཞིར་བཞག་བྱས་ན་རང་འབྲས་ནས་ཀྱི་མྱུ་གུ་མི་སྐྱེད་པར་ངེས་པས་ཁྱབ་



པར་ཐལ། དམ་བཅའ་འཐད་པའི་ཕྱིར། འདོད་ན། ཚེས་གཅིག་ལ་རྒྱུ་ཚོགས་དེ་
ལྟར་ཚོགས་ པར་བྱས་ ཤིང་ ཚེས་གཉིས་ལ་ས་བོན་བྱ་རོག་གིས་འདོན་པར་ངེས་ཀྱང་།
ཚེས་གསུམ་ལ་ས་བོན་སྐྱུར་མ་གདབ་པ་ལ་བརྟེན་ནས་མྱུ་གུ་སྐྱེད་པར་ངེས་པའི་ཞིང་ཆོས་
ཅན། དེར་ཐལ། དེའི་ཕྱིར་ལྟ་བུ་རྩོད་ཚུལ་མང་ཞིང་ལན་ཡང་སྣ་ཚོགས་སྣང་སྟེ།
དེ་འདྲ་བའི་ཞིང་ཡིན་ན་རང་འབྲས་ནས་ཀྱི་མྱུ་གུ་སྐྱེད་ངེས་ཡིན་པས་ཁྱབ་པ་ལ་ཐེ་ཚོམ་ཟ་
ཟེར་བ་དང་། ཡང་དེ་འདྲ་བའི་ཞིང་ཡང་ཡིན་རང་འབྲས་ནས་མྱུག་མི་སྐྱེད་པར་ངེས་
པའི་ཞིང་ཡོད་མེད་ལ་ཐེ་ཚོམ་ཟ་ཟེར་བ་དང་། ཁ་ཅིག་གིས། དེ་འདྲའི་ཞིང་ཡིན་ན་
རང་འབྲས་ནས་མྱུག་སྐྱེད་བྱེད་ཡིན་པས་ཁྱབ་ཀྱང་སྐྱེད་པས་མ་ཁྱབ། འོན་ཀྱང་རང་
འབྲས་ནས་སྨྱུག་རྟོགས་པའི་རྣམ་མཁྱེན་སྐྱེད་པས་ཁྱབ་ཟེར་ལ། འདིའི་དགོངས་པ་ནི་
དཔེར་ན་སྟོབས་བཞི་བཤགས་སྡོམ་གྱིས་རྣམ་སྨིན་འདག་ངེས་ཀྱི་འཕེན་བྱེད་མི་དགེ་བའི་
ལས་ལྟ་བུ་དེ་རང་འབྲས་ངན་འགྲོའི་ཕུང་བོ་སྐྱེད་པའི་བྱ་བ་བྱེད་པ་ཡིན་པས་དེ་སྐྱེད་བྱེད་
ཡིན་ཡང་དེས་དེ་སྐྱེད་པ་མ་ཡིན་ཏེ། དེས་དེ་སྐྱེད་པའི་དུས་ཚད་མས་མ་དམིགས་པའི་
ཕྱིར་ཟེར་ལ་ཚུལ་འདི་ནི། གཏན་ལ་དབབ་པ་བསྡུས་པ་ལས། འབྲས་བུ་ཉེ་བར་མི་
གནས་པ་གང་ཡིན་པ་དེ་ནི་འབྲས་བུ་མ་སྐྱེད་པ་ཡིན་ནོ། ཞེས་གསུངས་པ་དང་མཐུན་
ནོ། འོ་ན་རྒྱུ་ལས་འབྲས་བུ་སྐྱེད་ངེས་ཀྱིས་ཁྱབ་པ་མ་ངེས་ཚུལ་ཇི་ལྟར་ཞེ་ན། སྤྱིར་
མེས་དུ་བ་སྐྱེད་ངེས་ཡིན་ཡང་མེ་ཡིན་ན་དུ་བ་སྐྱེད་ངེས་ཡིན་ པས་ཁྱབ་པ་མ་ངེས་ཏེ།
དཔེར་ན་གློག་ཕྲ་མོ་དང་རྡོ་ལྕགས་བརྡབས་པའི་མེ་སྟག་ལྟ་བུ་དག་གིས་དུ་བ་སྐྱེད་པར་མ་
ངེས་པ་དང་འདྲའོ་ཟེར་ན་ལན་ཐེབས་ཙམ་ཡོད་ཀྱང་། གཞུང་གི་འབྲེལ་རང་ལ་བརྟག་
ན་རྒྱུས་འབྲས་བུ་སྐྱེད་པ་ལ་འགལ་རྐྱེན་གྱི་གེགས་སྲིད་པའི་རྒྱུ་མཚན་གྱིས་ཡིན་ཟེར་དགོས་
པར་སྣང་བས། དེ་ལྟར་ན་ཁོ་བོ་ལ་རྣམ་རྟོག་སྣ་ཚོགས་ཞིག་འཆར་ཏེ། བརྒྱུད་རྒྱུས་
རང་གི་འབྲས་བུ་སྐྱེད་པ་ལ་གེགས་བྱེད་སྲིད་པས་ཁྱབ་པ་མ་ངེས་པ་བདེན་ཡང་དངོས་རྒྱུ་
ནུས་པ་ཐོགས་མེད་ཀྱི་དུས་ན་སུས་ཀྱང་གེགས་བྱེད་པ་མི་སྲིད་པས་དེ་ཅི་ལྟར་མ་ངེས།
དེས་ན་ས་བརྒྱུད་པ་བ་འཚང་རྒྱ་ངེས་ཡིན་ཡང་དེ་ལ་འགལ་རྐྱེན་གྱི་གེགས་སྲིད་པ་མི་
འགལ་ཞིང་བྱང་སེམས་རྒྱུན་མཐའ་པ་ལ་དེ་མེད་པས་རྒྱུན་མཐའ་པ་ཡིན་ན་འཚང་རྒྱ་ངེས་
ཡིན་པས་ཁྱབ་པ་མ་ངེས་ཟེར་མི་ནུས་པ་བཞིན་དུ་དངོས་རྒྱུ་ལས་དངོས་འབྲས་སྐྱེད་པས་



ཁྱབ་པ་ངེས་སམ་སྙམ་སྟེ། འགུལ་རྐྱེན་མེད་པའི་རྒྱུ་ཚོགས་གྲངས་ཚང་ལས་འབྲས་བུ་སྐྱེ་
བར་ངེས་པས་ཁྱབ་པའི་ཕྱིར། དབུ་མའི་རྣམ་བཤད་དགོངས་ པ་ རབ་གསལ་ལས།
མཐུན་རྐྱེན་ཚང་ཞིང་འགལ་རྐྱེན་མེད་པའི་རྒྱུ་ལས་འབྲས་བུ་སྐྱེ་བར་ངེས་པའི་ཕྱིར་རོ། །
ཞེས་ གསུངས་ པའི་ ཕྱིར། དེ་ལྟར་ན་ ཉན་ ཐོས་ ཀྱི་ སྦྱོར་ལམ་ ཆོས་ མཆོག་ ཆོས་ ཅན།
རང་འབྲས་མཐོང་ལམ་སྐྱེད་ངེས་ཡིན་ཏེ། སྦྱོར་ལམ་སྐད་ཅིག་ཐ་མ་ཡིན་པའི་ཕྱིར་ཞེས་
འགོད་ན་སྒྲུབ་བྱེད་ཡང་དག་ཏུ་འགྱུར་རམ་མི་འགྱུར། གལ་ཏེ་མི་འགྱུར་ན། འཆི་ཁ་
མའི་རྒྱུད་ཀྱི་རིག་པ་ཆོས་ཅན། རང་འབྲས་རིག་པ་ཕྱི་མ་དང་མཚམས་སྦྱོར་ངེས་ཡིན་ཏེ།
སྲེད་པ་དང་བཅས་པའི་གནོད་མེད་ཀྱི་རིག་པ་ཡིན་པའི་ཕྱིར་ཞེས་པ་འདིས་ཀྱང་སྐྱེ་བ་ཕྱི་
མ་ཡོད་ངེས་སུ་སྒྲུབ་མི་ནུས་པར་འགྱུར་ལ། དེ་ཡང་མི་སུས་ཟེར་ན་སྐྱེ་བ་ཕྱི་མ་ཡོད་ངེས་
སུ་ལུང་གིས་སྒྲུབ་པ་མ་གཏོགས་རིགས་པས་བསྒྲུབ་ཏུ་མེད་པར་ཐལ་ལོ། །འདོད་དོ་ཞེ་ན།
ཊཱིཀ་ཆེན་རིགས་པའི་རྒྱ་མཚོ་ལས། དེས་ན་ཆགས་ ཅན་གྱི་རིག་པ་ཐ་མ་ཡིན་ན་རང་
འབྲས་རིག་པ་ཕྱི་མའི་དངོས་རྒྱུ་ནུས་པ་ཐོགས་མེད་ཡིན་པས་ཁྱབ་ལ། དེའི་ཕྱིར་ཐ་མལ་
བའི་འཆི་སེམས་ལས་རང་འབྲས་རིག་པ་ཕྱི་མ་འབྱུང་ངེས་ཡིན་པར་སྒྲུབ་ནུས་པས་སྐྱེ་པ་
ཕྱི་མ་ཡོད་ངེས་སུ་འགྲུབ་པ་ཡིན་ནོ། །ཞེས་གསུངས་པ་འདི་ཇི་ལྟར་འགྲེལ། གལ་ཏེ་ཚེ་
འདིའི་འཆི་སེམས་ཐ་མའི་རྟགས་ལས་རིག་པ་ཕྱི་མ་འབྱུང་ངེས་སུ་སྒྲུབ་ནུས་སོ་ཞེ་ན།
དེ་ལྟར་ན་རྒྱུའི་རྟགས་ལས་འབྲས་བུ་དཔོག་པར་འགྱུར་བས་རྟགས་ཡང་དག་ལ་འབྲས་
རང་མ་དམིགས་པ་གསུམ་དུ་གྲངས་ངེས་པ་ཉམས་པར་ཐལ་བའི་ཉེས་པ་ཐོག་ཏུ་འབབ་
པར་མི་འགྱུར་རམ་སྙམ་དུ་དོགས་སོ། །དེ་ལྟར་འཆི་སེམས་ཐ་མའི་རྟགས་ལས་རིག་པ་ཕྱི་
མ་ཡོད་ངེས་སུ་སྒྲུབ་པར་མཁས་པ་དག་གིས་གསུངས་ཀྱང་། དབུ་མ་འཇུག་པའི་རྣམ་
བཤད་དགོངས་པ་རབ་གསལ་ལས། སྐྱེ་བ་སྔ་ཕྱི་ཡོད་པར་སྒྲུབ་པ་ལྟ་བུ་ལ་དངོས་ཀྱི་
དཔེ་མེད་ཀྱང་ཞེས་གསུང་འདུག་པས་དེ་ལ་དཔྱད་རྒྱུ་ཡོད་དམ། ཡང་རྣམ་པ་གཅིག་ཏུ་
ན་འཆི་སེམས་ཐ་མས་རིག་པ་ཕྱི་མ་སྐྱེད་ཅེས་པ་རྒྱུས་འབྲས་བུ་སྐྱེད་པར་བྱེད་པའི་བྱ་བ་
ཡིན་ཞིང་། རྒྱུས་འབྲས་བུ་སྐྱེད་པའི་བྱ་བ་རྒྱུའི་དུས་སུ་ཡོད་དགོས་པས། དེའི་ཕྱིར་
རྒྱུས་འབྲས་བུ་སྐྱེད་ པ་ དང༌ སྐྱེད་ངེས་ སོགས་ རྒྱུའི་ རང་ བཞིན་ཡིན་པའི་ཕྱིར་དེས་ན།
འཆི་སེམས་ཐ་མའི་རྟགས་ལས་རིག་པ་ཕྱི་མ་སྐྱེད་ངེས་སུ་སྒྲུབ་པ་རང་བཞིན་གྱི་རྟགས་



ཀྱིས་སྒྲུབ་པ་ཡིན་ནམ་ཞེས་དོགས་སློང་གི་ཚུལ་དུ་སྨོས་པ་འདི་ནི་མགོ་ཡོད་ན་ཀླད་པ་མིས་
ལྡུག་འོང་ཟེར་བ་ལྟར་དཔྱད་གཞིར་བཀོད་པ་ཡིན་པས་མཁས་པ་རྣམས་ཀྱིས་ཡིན་ལུགས་
ཕུ་ ཐག་ ཆོད་ པར་ གསུང་ རིགས་ སོ། ། འདི་ ལེགས་ པར་ ཤེས་ ན། སྤྱོད་འཇུག་ལས།
ཚོར་བའི་རྐྱེན་གྱིས་སྲེད་པ་ཡིན། །ཞེས་བྱུང་བ་ལ། ཆ་པ་ཆོས་ཀྱི་སེང་གེས། དེ་ལྟར་
ན། རྒྱུ་ཡོད་པའི་རྟགས་ལས་འབྲས་བུ་སྒྲུབ་ནུས་པར་འགྱུར་རོ། །ཞེས་ཐལ་བ་འཕེན་
པ་ལ་ལན་ཡང་འདེབས་པར་འགྱུར་རོ། །གཉིས་པ་ནི། དེ་ལ་རྩོད་པ་སྤོང་བ་ལ་ཁོ་ན་རེ།
རྒྱུ་ལས་འབྲས་བུ་དཔོག་པའི་རྟགས་ཡང་དག་ཡོད་པར་ཐལ། དེ་ཡོད་པར་འཕགས་པ་
ཐོགས་མེད་ཀྱིས་བཤད་པའི་ཕྱིར་ཏེ། སའི་དངོས་གཞི་ལས། རྗེས་སུ་དཔག་པ་གང་
ཞེ་ན་མངོན་ པར་བརྟགས་པ་དང་བཅས་པས་ མངོན་ པར་བརྟག་པ་དང་མངོན་པར་
བརྟག་པར་བྱ་བའི་ཡུལ་ལོ། །དེ་ཡང་རྣམ་པ་ལྔར་བལྟ་བར་བྱ་སྟེ། རྟགས་དང་། ངོ་
བོ་ཉིད་དང་། ལས་དང་། ཆོས་དང་། རྒྱུ་དང་འབྲས་བུའོ། །ཞེས་པ་ནས། རྒྱུ་
དང་འབྲས་བུ་ལས་རྗེས་སུ་དཔག་པ་གང་ཞེ་ན། རྒྱུ་ལས་འབྲས་བུའམ་འབྲས་བུ་ལས་རྒྱུ་
དཔག་པ་གང་ཡིན་པ་སྟེ། དཔེར་ན་འགྲོ་བ་ལས་ཡུལ་གཞན་དུ་ཕྱིན་པར་རྗེས་སུ་དཔག་
པ་དང་། ཡུལ་གཞན་དུ་ཕྱིན་པ་ལས་འགྲོ་བ་རྗེས་སུ་དཔག་པ་ལྟ་བུའོ། །ཞེས་གསུངས་
པའི་ཕྱིར་ཟེར་ན། ཤིན་ཏུ་མ་ཁྱབ་སྟེ། ས་ལས་བཤད་པ་དེ་རྒྱུ་ལས་འབྲས་བུ་རྗེས་སུ་
དཔོག་ངེས་ཡིན་པའི་དབང་དུ་བྱས་པ་མ་ཡིན་ཞིང་། འོན་ཀྱང་དེ་ལྟར་དཔོག་པ་གཅིག་
སྲིད་པའི་དབང་དུ་བྱས་པ་ཡིན་ཏེ། དཔེར་ན་དཔྱིད་དུས་ཀྱི་ཞིང་ཕུན་སུམ་ཚོགས་པའི་
རྒྱུ་ལས་འབྲས་བུ་སྟོན་ཐོག་འབྱུང་ངེས་སུ་དཔོག་མི་ཐུབ་ཀྱང་འབྲས་བུ་སྟོན་ཐོག་འབྱུང་
བར་རེ་བ་བཞིན་བྱུང་སྲིད་པ་ལྟ་བུ་ལ་དགོངས་པ་ཡིན་ཏེ། དེ་ལྟ་མ་ཡིན་པར་ས་ལས་
བཤད་པའི་རྟགས་ལྔ་ཐམས་ཅད་སྒྲ་ཇི་བཞིན་པར་ཁས་ལེན་ན་མངོན་སུམ་དང་ལུང་དང་
རིགས་པ་དང་འགལ་བའི་སྐྱོན་གསུམ་བབ་པའི་ཕྱིར། དང་པོ་དེར་ཐལ། ཡུལ་དེར་
འགྲོ་བའི་རྟགས་ལས་ཡུལ་དེར་ཕྱིན་ངེས་སུ་དཔོག་མི་ཐུབ་པ་མངོན་སུམ་གྱིས་གྲུབ་པའི་
ཕྱིར། མ་གྲུབ་ན། འོ་ན་ད་ནངས་ཉི་མ་ཤར་དུས་སུ་འབྲས་སྤུངས་ནས་ལྷ་སར་འགྲོ་བ་
པོ་དེ་ཆོས་ཅན། ཚ་རྟིང་མའི་སྐབས་སུ་ལྷ་སར་ཐོན་ཡོད་དེ། ཉི་མ་ཤར་དུས་སུ་དེ་
ནས་དེར་འགྲོ་བ་ཡིན་ པའི་ཕྱིར་ཞེས་པའི་རྟགས་དེ་བསྒྲུབ་བྱ་ལ་ མི་ འཁྲུལ་ བར་ ཐལ།
54



འདོད་པའི་ཕྱིར། འདོད་མི་ནུས་ཏེ། དེ་ལྟར་འགྲོ་བ་ན་རྐང་པ་ན་བའམ་ངལ་གསོ་བ་
ལ་སོགས་པའི་རྐྱེན་དབང་གིས་དུས་དེར་སླེབ་པའི་ངེས་པ་མེད་པར་ལུག་རྫི་ཡན་ཆད་ཀྱིས་
མྱོང་བས་གྲུབ་པའི་ཕྱིར། གཉིས་པ་ལུང་དང་འགལ་ཚུལ་ནི། ས་ལས་བཤད་པའི་
རྟགས་ལྔ་བོ་ཐམས་ཅད་སྒྲུབ་བྱེད་ཡང་དག་ཏུ་འདོད་ན་རིགས་པའི་དབང་ཕྱུག་གི་ལུང་
དང་དངོས་སུ་འགལ་བའི་ཕྱིར། དེར་ཐལ། ས་ལས། ངོ་བོ་ཉིད་ལས་རྗེས་སུ་
དཔག་པ་གང་ཞེ་ན། ངོ་བོ་ཉིད་ཀྱི་ཕྱོགས་གཅིག་ལ་ཕྱོགས་གཅིག་བརྟག་པ་གང་ཡིན་པ་
སྟེ། དཔེར་ན་ཕྱོགས་གཅིག་ཚེས་པས་ལྷག་མ་ཡང་ཚོས་པ་དེ་ལྟ་བུ་དང་མཐུན་པ་ནི་ངོ་
བོ་ཉིད་ལས་རྗེས་སུ་དཔག་པ་ཡིན་པར་རིག་པར་བྱའོ། ། ཞེས་པའི་སྐབས་སུ་ཁོག་མའི་
ནང་གི་འབྲས་ཕྱོགས་གཅིག་ཚོས་པའི་རྟགས་ལས་འབྲས་ལྷག་མ་ཐམས་ཅད་ཚོས་པར་
རྗེས་སུ་དཔོག་པའི་སྒྲུབ་བྱེད་གཅིག་བྱེད་པ་གང་ཞིག ཚུལ་དེ་ནི་རང་དོན་ལེའུ་ལས།
འཁྲུལ་བ་སྲིད་པ་ཅན་ཉིད་ཕྱིར། ཕྲུ་བའི་འབྲས་ནི་ཚོས་པ་བཞིན། །ཞེས་མ་ངེས་པའི་
རྟགས་སུ་བཤད་པ་དང་འགལ་བར་མངོན་སུམ་གྱིས་གྲུབ་པའི་ཕྱིར། འདི་མཚོན་པ་
ཙམ་ཡིན་གྱི་ས་སྡེའི་བཤད་ཚུལ་དེ་ལ་ཞིབ་ཆ་དགོས་པ་མང་དུ་མཆིས་སོ། །གསུམ་པ་
རིགས་པ་དང་འགལ་ཚུལ་ནི། གལ་ཏེ་རྒྱུ་ལས་འབྲས་བུ་སྒྲུབ་ནུས་ཀྱི་རྟགས་ཡང་དག་
ཡོད་ན། འབྲས་བུ་བསྒྲུབ་བྱའི་ཆོས་དང་རྒྱུ་རྟགས་སུ་བཀོད་པའི་སྦྱོར་བ་གཅིག་ཡོད་
དགོས་པས་དེའི་རྟགས་ཆོས་ཀྱི་འབྲེལ་བ་གྲུབ་ཚུལ་གཏན་ནས་མེད་དེ། རྒྱུ་འབྲས་བུ་
དང་བདག་གཅིག་པ་དང་དེ་བྱུང་དུ་འབྲེལ་བ་མི་སྲིད་པའི་ཕྱིར། གཞན་ཡང་དེ་འདྲའི་
རྟགས་ཡང་དག་ཡོད་ན། རྟགས་ཡང་དག་གི་དབྱེ་བ་འབྲས་རང་མ་དམིགས་པ་གསུམ་
དུ་གྲངས་ངེས་པ་མ་ཡིན་པར་ཡང་འགྱུར་ཏེ། རྒྱུའི་རྟགས་ལས་འབྲས་བུ་དཔོག་པའི་
རྟགས་སྦྱོར་ཡང་དག་གཅིག་ཡོད་པ་གང་ཞིག དེ་འདྲ་བ་དེ་གྲངས་ངེས་གསུམ་པོ་དེའི་
ནང་དུ་མི་འདུ་བའི་ཕྱིར། དེ་བཞིན་དུ་དབུ་མ་བཞི་བརྒྱ་བ་ལས། ཕུལ་འགྲོ་ལས་ཆེས་
ཕུལ་འགྲོ་བ། །འགའ་ཞིག་འཇིག་རྟེན་འདི་ན་སྣང་། །ཞེས་སོགས་ཀྱིས་རྒྱུ་ཕུལ་དུ་བྱུང་བ་
ལས་འབྲས་བུ་ཕུལ་དུ་ཕྱིན་ཚུལ་བཤད་པ་དེ་ཡང་རྒྱུ་ཁྱད་པར་བ་ལས་འབྲས་བུ་ཁྱད་པར་
དུ་འཕགས་པ་འབྱུང་རུང་བར་སྟོན་པ་ཡིན་གྱི་འབྱུང་ངེས་སུ་སྟོན་པ་མ་ཡིན་པའི་ཚུལ་
ཡང་ཤེས་པར་བྱའོ། །གཉིས་པ་བུར་རོའི་རྟགས་ལས་དེའི་གཟུགས་དཔོག་ཚུལ་དཔྱད་པ་
55



ལ། རང་དོན་ལེའུ་ལས། ཚོགས་པ་གཅིག་ལ་རག་ལུས་པའི། །གཟུགས་ལ་སོགས་པ་
རོས་རྟོགས་པ། །ཞེས་སོགས་ཀྱི་སྐབས་སུ་ཡང་རྟགས་ཡང་དག་ལ་འབྲས་རང་མ་དམིགས་
པ་གསུམ་དུ་གྲངས་མ་ངེས་པར་ཐལ། བུ་རམ་གྱི་རོ་ད་ལྟ་བ་མྱོང་བའི་རྟགས་ལས་ཁ་
ནང་གི་བུ་རམ་ལ་གཟུགས་ཡོད་པར་རྗེས་སུ་དཔོག་པ་གང་ཞིག དེ་ཉིད་རྟགས་ཡང་
དག་ལ་བརྟེན་དགོས་ཤིང་། བུ་རམ་གྱི་རོ་གཟུགས་གཉིས་རྒྱུ་འབྲས་མ་ཡིན་པས་འབྲས་
རྟགས་སུ་མི་རུང་། དེ་གཉིས་རྫས་ཐ་དད་ཡིན་པས་རང་བཞིན་གྱི་རྟགས་ཀྱང་མ་ཡིན་
ལ། མེད་དགག་དངོས་སུ་སྒྲུབ་པ་མ་ཡིན་པས་དགག་རྟགས་ཀྱང་མ་ཡིན་པའི་ཕྱིར་རོ་ཞེ་
ན། རང་ལུགས་ལ་སྐྱོན་མེད་དེ། དེ་ལྟར་བུ་རམ་གྱི་རོ་མྱོང་བའི་ཚེ་ན་བུར་གཟུགས་
རྟོགས་པའི་རྗེས་དཔག་སྐྱེ་བ་ཡོད་ཀྱང་། དེ་ཉིད་རྟགས་ཟུར་བ་ཞིག་ལ་བརྟེན་ནས་སྐྱེ་
བ་མ་ཡིན་པར་རྒྱུའི་ཆོས་རྗེས་སུ་དཔོག་པའི་འབྲས་རྟགས་དེ་ཉིད་ལས་སྐྱེ་བ་ཡིན་པའི་
ཕྱིར་རོ། །མདོར་ན་རྗེས་དཔག་མི་འདྲ་བ་གཉིས་སྐྱེ་བ་ལ་རྟགས་མི་འདྲ་བ་གཉིས་འགོད་
པ་ལ་ལྟོས་མི་དགོས་པར་རྒྱུའི་ཆོས་རྗེས་སུ་དཔོག་པའི་འབྲས་རྟགས་གཅིག་པུ་ལ་བརྟེན་
ནས་རང་དུས་ན་འདས་པའི་བུ་རམ་གྱི་རོ་སྔ་མས་བུར་གཟུགས་ཕྱི་མ་སྐྱེད་པའི་ནུས་པ་
རྟོགས་པའི་རྗེས་དཔག་གཅིག་དང་བུ་རམ་གྱི་གཟུགས་ད་ལྟ་བ་རྟོགས་པའི་རྗེས་དཔག་
གཉིས་སྐྱེ་བ་ཡིན་ཞེས་པའི་དོན་ནོ། །དཔེར་ན་དུ་ལྡན་ལ་ལ་ཆོས་ཅན། མེས་བུད་ཤིང་
གི་འགྱུར་བ་སྐྱེད་པའི་ནུས་པ་ཡོད་དེ། དུ་བ་ཡོད་པའི་ཕྱིར་ཞེས་པའི་རྟགས་ལས་མེས་
བུད་ཤིང་གི་འགྱུར་བ་སྐྱེད་པའི་ནུས་པ་དང་མེ་ཡོད་པར་རྟོགས་པའི་རྗེས་དཔག་གཉིས་སྐྱེ་
བ་བཞིན་ཡིན་པའི་ཕྱིར། དོན་གྱི་སྦྱོར་བ་དེ་འཆད་པ་ལ། དེ་ལྟར་འདས་དུས་གཅིག་
རྣམ་རྟོགས། །དེ་ནི་འབྲས་བུའི་རྟགས་ལས་སྐྱེ། །ཞེས་བྱུང༌། དཔེའི་སྦྱོར་བ་འཆད་པ་
ལ། དུ་བས་བུད་ཤིང་འགྱུར་བ་བཞིན། །ཞེས་བྱུང་། བུད་ཤིང་གི་འགྱུར་བ་ནི་མེས་
བུད་ཤིང་གྱུར་པར་བྱས་པའི་ཐལ་བ་དང་སོལ་བ་སོགས་ཡིན་ནོ། །དངོས་ཟིན་གྱི་སྦྱོར་བ་
ཅུང་འཆར་དཀའ་བས་དེ་དང་ཆ་འདྲ་བ་ཞིག་གི་སྟེང་ནས་གོ་འདོད་ན། མདུན་གྱི་དམ་
བཅའ་བ་ཆོས་ཅན། རང་འཕེན་བྱེད་ཀྱི་ལས་སྔ་མས་གཟུགས་ཕྱི་མ་སྐྱེད་པའི་ནུས་པ་
ཡོད་དེ། ད་ལྟ་ལུས་ཀྱི་བྱ་བ་བྱེད་པར་མཐོང་པའི་ཕྱིར་ཞེས་པ་འདིས་ཀྱང་རྒྱུའི་ཆོས་
རྗེས་སུ་དཔོག་སྟེ། རྟགས་སུ་སོང་བ་དེའི་རྒྱུ་ནི་འཕེན་བྱེད་ཀྱི་ལས་སྔ་མ་དང་། རྒྱུ་
56



དེའི་ཁྱད་པར་གྱི་ཆོས་ནི་ཚེ་འདིའི་གཟུགས་ཕུང་ཕྱི་མ་སྐྱེད་པའི་ནུས་པ་ཡིན་པས་རྟགས་
འདིས་ཀྱང་དེ་གཉིས་ཀ་སྒྲུབ་པར་བྱེད་དོ། །ད་ནི་བུ་རམ་གྱི་རོ་གཟུགས་གཉིས་ཅིའི་ཕྱིར་
འབྲེལ་མེད་ཀྱི་རྫས་ཐ་དད་ཅེ་ན། རྟོག་བཟོས་དགོངས་ཚོད་བླང་ན་བུ་རམ་གྱི་རོ་མེད་
ཀྱང་དེའི་གཟུགས་ཡོད་ པ་མི་འགལ་བའི་ཕྱིར་དེ་ གཉིས་ འབྲེལ་བ་མེད་ པར་གྲུབ་ སྟེ།
དཔེར་ན་རྫ་མའི་ནང་གི་ཆང་ལན་ཚྭའི་དཀྱིལ་དུ་བཞག་ན་ཆང་གི་གཟུགས་མི་ཉམས་ཀྱང་
རོ་ནུས་ཉམས་འགྲོ་ཟེར་བ་ལྟར་ཡིན་ནམ་སྙམ། འོན་ཀྱང་དེ་གཉིས་ལ་གོ་བྱ་གོ་བྱེད་ཀྱི་
འབྲེལ་བ་མེད་ཀྱང་དངོས་རྒྱུ་ཚོགས་པ་གཅིག་ལ་རག་ལས་ཀྱི་འབྲེལ་བ་ཡོད་པ་ཡིན་ཡང་
ཟེར། ཡང་ལེའུ་གཉིས་པར། རོ་གཟུགས་ལ་སོགས་ལྡན་པ་འགལ། །ཞེས་པའི་ཐད་
ཀྱི་ཊཱིཀ་ཆེན་དུ་བུ་རམ་བུ་རམ་གྱི་རོ་དང་རྫས་གཅིག་ཏུ་བཤད་དམ་བརྟག དེ་ལ་ཁ་
ཅིག་ན་རེ། ཨུཏ་པལ་སྔོན་པོའི་དྲི་ཨུད་པལ་སྔོན་པོའི་གཟུགས་དང་རྫས་ཐ་དད་ཡིན་
པར་ཐལ། དེའི་རོ་དེའི་གཟུགས་དང་རྫས་ཐ་དད་དུ་འདོད་པ་དེའི་ཕྱིར། འདོད་ན།
ཨུཏ་ པལ་སྔོན་པོ་ཆོས་ ཅན། ཁྱོད་ཀྱི་ཁ་དོག་ ཁྱོད་དང་རྫས་ཐ་དད་ཡིན་ པར་ ཐལ།
འདོད་པའི་ཕྱིར་ན། མ་ཁྱབ་ཟེར་དགོས་སམ་འདོད་མི་ནུས་ཏེ། མྱུ་གུའི་ཁ་དོག་མྱུ་གུ་
དང་རྫས་གཅིག་ཡིན་པའི་ཕྱིར་ཏེ། རྩ་ཤེས་རྣམ་བཤད་རིགས་པའི་རྒྱ་མཚོ་ལས། མྱུ་
གུའི་ཆོས་ཉིད་ནི་དེའི་རང་བཞིན་ཡིན་པས་དེའི་ངོ་བོ་ཞེས་བྱ་ལ། མྱུ་གུའི་ཁ་དོག་དང་
དབྱིབས་སོགས་དེའི་བདག་ཉིད་ཡིན་པས་དེའི་ངོ་བོ་ཞེས་བྱའོ། །ཞེས་གསུངས་པའི་ཕྱིར།
ཁྱབ་སྟེ། བདག་ཉིད་གཅིག་པའི་རྗེས་གྲུབ་ལ་རྫས་གཅིག་པ་དགོས་པའི་ཕྱིར། དེ་ལ་
མཁས་པ་མང་པོས་མེའི་ཁ་དོག་མེ་དང་རྫས་ཐ་དད་ཡིན་ཏེ། མིག་ཤེས་ལ་མེའི་ཁ་དོག་
སྣང་ཡང་མེ་མི་སྣང་བའི་ཕྱིར། མ་གྲུབ་ན། མེ་ཆོས་ཅན། སོ་སྐྱེའི་མིག་ཤེས་ལ་མི་
སྣང་བར་ཐལ། ལུས་ཤེས་ཀྱི་རེག་བྱ་ཡིན་པའི་ཕྱིར་ཟེར་རོ། །དེ་ཤིན་ཏུ་མི་འཐད་དེ་འོ་
ན། སོ་སྐྱེའི་མིག་ཤེས་ཀྱིས་མེ་མངོན་སུམ་དུ་རྟོགས་པ་མེད་པར་ཐལ། དེ་ལ་མེ་དངོས་
སུ་མི་སྣང་བའི་ཕྱིར། འདོད་ན། དེས་ཆུ་ཡང་མངོན་སུམ་དུ་རྟོགས་པ་མེད་པར་ཐལ།
འདོད་པའི་ཕྱིར། འདོད་མི་ནུས་ཏེ། སོ་སྐྱེའི་མིག་ཤེས་ས་དང་ཆུ་ལ་ཚད་མར་སོང་བ་
ཡོད་པར་ཁས་ལེན་དགོས་པའི་ཕྱིར་ཏེ། སྟོང་ཐུན་སྐལ་བཟང་མིག་འབྱེད་ལས། དེས་
ན་ཆུ་ཀླུང་དང་འོག་གཞིའི་ས་གཉིས་ལས་མིའི་མིག་ཤེས་ཆུ་ལ་ཚད་མར་སོང་གི་འོག་
.



གཞིའི་ས་ལ་ཚད་མར་མ་སོང་ལ། ཡི་དྭགས་ཀྱི་མིག་ཤེས་འོག་གཞིའི་ས་ལ་ཚད་མར་
སོང་གི་ཆུ་ཀླུང་ལ་ཚད་མར་མ་སོང་ངོ༌། །ཞེས་གསུངས་པའི་ཕྱིར། དེ་ལྟར་ཁས་ལེན་
ཡང་དགོས་ཏེ། གཞན་དུ་ན་རྟ་དང་བ་ལང་སོགས་མངོན་སུམ་དུ་རྟོགས་པའི་སོ་སོ་སྐྱེ་
བོ་གཏན་མེད་དུ་འགྱུར་བའི་ཕྱིར། དེ་ཅིའི་ཕྱིར་ཞེ་ན། ཚུར་མཐོང་གི་རྒྱུད་ཀྱི་མངོན་
སུམ་ལ་དབང་ཡིད་རང་རིག་གསུམ་ལས་མེད་ཅིང་། དབང་ཤེས་རྟ་དང་བ་ལང་ལ་
མངོན་སུམ་མ་ཡིན་པར་ཁྱེད་ཅག་གིས་འདོད་ཅིང༌། རང་རིག་ཁ་ནང་ལྟ་ཁོ་ནར་ངེས་
པས་དེ་དག་འཇལ་བྱེད་དུ་མི་རུང་ལ། ཡིད་མངོན་ཡང་དམིགས་བསལ་མ་བྱས་ན་སྣང་
ལ་མ་ངེས་པ་ཁོ་ནར་ངེས་པའི་ཕྱིར་རོ། །དེས་ན་མཛོད་ལས། འཇིག་རྟེན་གྱི་ནི་ཐ་སྙད་
དུ། །ཁ་དོག་དབྱིབས་ལ་ས་ཞེས་བརྗོད། །ཅེས་གསུངས་པ་ལྟར། སོ་སྐྱེའི་མིག་གི་ཤེས་
པས་ཀྱང་ས་སོགས་ཀྱི་དབྱིབས་དང་ཁ་དོག་ལ་ཚད་མར་སོང་བའི་དབང་གིས་ས་སོགས་ལ་
ཡང་ངེས་ཤེས་དོན་མཐུན་འདྲེན་པའི་རྒྱུ་མཚན་གྱིས་འབྱུང་བ་བཞི་བོ་མིག་ཤེས་ཀྱི་གཞལ་
བྱ་ཡིན་པའི་ཕྱིར། འོན་ཀྱང་དེ་དག་མིག་ཤེས་ཀྱི་གཟུང་བྱ་མ་ཡིན་ཏེ། འབྱུང་བ་ཡིན་
པའི་ཕྱིར། ཁྱད་པ་ཡོད་དེ། དེ་ཉིད་ལས། འབྱུང་བ་ལས་གྱུར་དོན་ཕྱིར་བཞི། །
ཞེས་གསུངས་པའི་ཕྱིར། སངས་རྒྱས་ཀྱི་སས་བསྡུས་པའི་དབྱིབས་དང་ཁ་དོག་སོགས་
ཡོད་ཀྱང་དེ་དག་སོ་སྐྱེའི་མིག་ཤེས་ཀྱི་གཟུང་བྱ་མ་ཡིན་པ་ལྟར། གཏན་ལ་དབབ་པའི་
བསྡུས་པ་ལས། དགྲ་བཅོམ་པའི་རྒྱུད་ལའང་བཀྲེས་སྐོམ་ཡོད་པར་བཤད་པས་དེ་དག་
ལུས་ཤེས་ཀྱི་རེག་བྱ་ཡིན་ཡང་སོ་སྐྱེའི་དབང་ཤེས་ལ་སྣང་དུ་མི་རུང་བའི་ཚུལ་ཡང་ཤེས་
པར་བྱའོ། ། ཡང་ཁ་ཅིག་གིས། མིག་ཤེས་ལ་མེ་སྣང་ཡང་ཚ་བ་མི་སྣང་ཟེར་རོ། །དེ་
ཡང་འཐད་པར་མི་སེམས་ཏེ། མེ་དང་ཚ་བ་གཉིས་ཉེར་ལེན་གཅིག་ལས་སྐྱེ་བའི་ཕྱིར་
དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་བ་གྲུབ་ཅིང་། མེའི་རྫས་གང་ཡིན་
པ་དེ་ཉིད་ཚ་ཞིང་སྲེག་པའི་རྫས་ཡིན་ལ། ཚ་ཞིང་སྲེག་པའི་རྫས་གང་ཡིན་པ་དེ་ཉིད་
མེའི་རྫས་ཀྱང་ཡིན་པའི་སྒོ་ནས་མངོན་སུམ་གཅིག་ལ་སོ་སོར་སྣང་མི་སྲིད་པས་དེ་གཉིས་
གྲུབ་བདེ་དབྱེར་མེད་ཀྱི་རྫས་གཅིག་ཏུ་ཡང་གྲུབ་པོ་སྙམ་པས་གཅིག་སྣང་བའི་མངོན་སུམ་
ལ་ཅིག་ཤོས་ཀྱང་སྣང་དགོས་པའི་ཕྱིར། དེ་ལ་ཡང་ཁ་ཅིག་ན་རེ། མིག་གིས་མ་བལྟས་
པར་ལག་པས་རེག་པའི་སྒོ་ནས་མེའི་རེག་བྱ་མངོན་སུམ་དུ་འཛིན་པའི་ལུས་ཤེས་ཆོས་ཅན།



ཁྱོད་ཀྱིས་མེ་མངོན་སུམ་དུ་མཐོང་བར་ཐལ། མེའི་རེག་བྱ་མངོན་སུམ་དུ་མཐོང་བ་གང་
ཞིག དེ་གཉིས་གྲུབ་བདེ་རྫས་གཅིག་ཡིན་པའི་ཕྱིར། འདོད་ན། མེའི་གཟུགས་
མངོན་སུམ་དུ་མཐོང་བར་ཐལ་ལོ། །འདོད་ན། གཟུགས་འཛིན་དབང་ཤེས་ཡིན་ན་
མིག་ཤེས་ཡིན་པས་མ་ཁྱབ་པར་ཐལ་ལོ་ཞེས་ཐལ་བ་འཕེན་པ་སྲིད་ཀྱང་རང་ལུགས་ལ་
འདོད་དགོས་ སམ་སྙམ་སྟེ། དེ་ལྟར་མ་ཡིན་ན་དམུས་ལོང་གི་རྒྱུད་ལ་ས་ཆུ་མེ་རླུང་
མངོན་སུམ་དུ་རྟོགས་པའི་བློ་གཏན་མེད་དུ་འགྱུར་བས་དེ་ལ་ཚ་གྲང་སོགས་རྟགས་ཀྱིས་
སྒྲུབ་དགོས་ན་ཧ་ཅང་ཐལ་ལོ་ཞེས་ཁོ་བོས་བརྗོད་དོ། ། དེ་ཡང་དམུས་ལོང་གི་རྒྱུད་ཀྱི་ཚ་
ཞིང་སྲེག་པ་འཛིན་པའི་ལུས་ཤེས་ཆོས་ཅན། མེའི་གཟུགས་འཛིན་པའི་དབང་ཤེས་
ཡིན་པར་ཐལ། མེའི་གཟུགས་འཛིན་པ་གང་ཞིག དབང་ཤེས་ཡིན་པའི་ཕྱིར་ན་མ
ཁྱབ། དཔེར་ན་སྦྲུལ་གྱི་མིག་ཤེས་ཆོས་ཅན། སྒྲ་འཛིན་དབང་ཤེས་ཡིན་པར་ཐལ།
སྒྲ་འཛིན་པ་གང་ཞིག དབང་ཤེས་ཡིན་པའི་ཕྱིར་ན་མ་ཁྱབ་ཟེར་བ་དང་མཚུངས་སོ། །
ཁ་ཅིག་གིས་སྦྲུལ་གྱི་མིག་ཤེས་ཀྱིས་སྒྲ་ཐོས་པར་མདོ་དྲན་པ་ཉེར་བཞག་ལས་བཤད་ཀྱང་
དེ་ལྟར་ཁས་མི་ལེན་ཟེར་བ་ཡང་ཡོད་དོ། ། བཞི་བ། རྣམ་རིག་པའི་གྲུབ་མཐའི་དཀའ་
གནས་དཔྱད་པ་ལ། གཞན་སེམས་དཔོག་ པའི་ཚུལ་ལ་དཔྱད་པ་དང་། སྣང་བ་་
ཐམས་ ཅད་ སེམས་ ཀྱི་ བདག་ ཉིད་ ཡིན་ པའི་ ཚུལ་ ལ་དཔྱད་པ་གཉིས། དང་ པོ་ ནི།
མངོན་སུམ་ལེའུ་ལས། སྨྲ་བོའི་བསམ་པ་སྟོན་པར་བྱེད། །ཅེས་དང་། བརྗོད་འདོད་
ངེས་པའི་རྒྱུ་ཡིན་ཞིང༌། །བརྡའ་ནི་དེ་ཡི་གསལ་བྱེད་ཡིན། །ཞེས་སོགས་ཀྱི་སྐབས་སུ་ཕ་
རོལ་པོའི་ངག་གི་རྣམ་རིག་མཐོང་བའི་རྟགས་ལས་དེའི་ཀུན་སློང་གི་སེམས་དཔོག་ཅེས་
བཤད་པ་དེ་ལ། དོགས་པ་འདི་སྐྱེ་རིགས་ཏེ། རྒྱུད་གཞན་གྱི་ངག་གི་རྣམ་རིག་དེ་ཕ་
རོལ་པོའི་སེམས་སྟེང་གི་བག་ཆགས་ལས་གྲུབ་པ་མ་ཡིན་ནམ་དེ་བདག་ཉིད་ལ་ཅི་ལྟར་
སྣང་། གལ་ཏེ་སྣང་ན་བདག་གཞན་ གཉིས་ རྒྱུད་ གཅིག་ ཏུ་ ཐལ་ ལོ། ། དེའི་ཕྱིར་དེ་་
བདག་རྒྱུད་དང་འབྲེལ་བ་མ་གྲུབ་པ་ཡང་ཡིན་པའི་ཕྱིར་གཞན་གྱི་སེམས་རྗེས་སུ་དཔོག་
པར་མི་འགྱུར་ཏེ། དེ་སྐད་དུ་ལེའུ་དེ་ཉིད་ལས། མངོན་སུམ་བློ་དང་དེ་ལས་ནི། །
བརྗོད་དང་གཡོ་འགུལ་སོགས་མཐོང་ནས། །གཞན་སེམས་རྗེས་དཔོག་མི་འགྱུར་ཏེ། །
བདག་དང་འབྲེལ་བ་མེད་པའི་ཕྱིར། ། ཞེས་གསུངས་པའི་ཕྱིར་ཟེར་ན། མ་ཁྱབ་སྟེ།
59



གཞུང་གི་ཚིག་ཟིན་ལྟར་ན་དོགས་པ་སྐྱེ་བ་བདེན་ཡང་། དེ་ལྟར་གསུངས་པ་ཕ་རོལ་པོ་
ལ་གནོད་བྱེད་སྟོན་པ་ཡིན་གྱི་རང་ལུགས་མ་ཡིན་ཏེ། མུ་སྟེགས་དཔྱོད་པ་བདག་གིས་
རང་རྒྱུད་ཀྱི་བློ་ ཐམས་ཅད་ལྐོག་གྱུར་ཏུ་འདོད་ པ་དེ་ལ། འོ་ན་ཁྱོད་ལྟར་ན་ གཞན་
སེམས་རྗེས་ སུ་དཔག་པའི་ཐབས་མེད་པར་ཐལ། དེའི་མཐུན་དཔེ་རང་ རྒྱུད་ཀྱི་བློ་
མངོན་སུམ་གྱིས་མ་གྲུབ་པའི་ཕྱིར། ཁྱབ་པ་ཡོད་དེ། གཞན་གྱི་སེམས་རྗེས་སུ་དཔག་
པར་བྱ་བ་ལ་ཐོག་མར་རང་རྒྱུད་ཀྱི་ཀུན་སློང་གི་བློ་རང་རིག་གིས་གྲུབ་ནས་བློ་དེ་ལས་ལུས་
ངག་གི་ཐ་སྙད་འབྱུང་ཚུལ་མི་བསླུ་བར་མཐོང་ཞིང༌། དེ་ནས་དེ་དཔེར་བྱས་ཏེ་གཞན་
གྱི་སེམས་དཔོག་དགོས་པ་ཡིན་པས་དཔྱོད་པ་བ་ཁྱོད་ལྟར་ན་གཞན་སེམས་དཔོག་པའི་
ཐབས་མེད་ཅེས་པའི་དོན་ནོ། །ཡང་ཁོ་ན་རེ། དེ་མི་འཐད་པར་ཐལ། གཞན་གྱི་
སེམས་དཔོག་པའི་ཐབས་མེད་པ་རང་ལུགས་ལ་ཁས་ལེན་དགོས་པའི་ཕྱིར། རྣམ་ངེས་
ལས། འདི་ལྟར་གཞན་གྱི་སྐྱོན་དང་ཡོན་ཏན་ངེས་པའི་རྟགས་ནི་མེད་དེ། དེ་དག་ནི་
སེམས་ཀྱི་ཆོས་ཡིན་པས་དབང་བོ་ལས་འདས་པའི་ཕྱིར། རང་ལས་སྐྱེ་བའི་ལུས་ངག་གི་
ཐ་སྙད་ལས་དཔོག་གྲང་ན། ཐ་སྙད་ཀྱང་ཕལ་ཆེར་བློ་སྔོན་དུ་བཏང་ནས་གཞན་དུ་བྱ་
བར་ནུས་ཏེ། སྐྱེས་བུའི་འདོད་པས་འཇུག་པའི་ཕྱིར། ཞེས་གསུངས་པའི་ཕྱིར་ཟེར་ན་
ཡང་མ་ཁྱབ་སྟེ། དེའི་དོན་ནི་གཞུང་དེའི་ཕྱོགས་སྔ་སྨྲ་བ་པོས་ངག་སྨྲ་བ་པོ་ཚད་མར་
བསྒྲུབས་ནས་དེའི་རྗེས་སུ་དེས་སྨྲ་པའི་ཚིག་ཚད་མར་ཁས་ལེན་པའི་ཕྱོགས་སྔ་ཡིན་པས།
དེ་ལ་སློབ་དཔོན་ཆོས་ཀྱི་གྲགས་པས་ཁྱོད་ཀྱི་ལུགས་ལ་གང་ཟག་གཞན་གྱི་སྐྱོན་དང་ཡོན་
ཏན་དཔོག་པའི་རྟགས་ཅི་ལྟར་ཡོད་ཅེས་དྲི་བ་ན། ཕྱོགས་སྔ་སྨྲ་བ་པོ་དེས་གང་ཟག་
དེའི་ལུས་དང་ངག་གི་ཐ་སྙད་དེའོ་ཞེ་ན། དེ་ལ་རིགས་པའི་དབང་ཕྱུག་གིས། གང་
ཟག་དེས་བཤད་པའི་ཚིག་ལ་བརྟག་དཔྱད་སྔོན་དུ་མ་བྱས་པར་གང་ཟག་དེའི་སྐྱོན་དང་
ཡོན་ཏན་དཔོག་པའི་ཐབས་མེད་དེ། རྒྱུད་གཞན་གྱི་སྐྱོན་དང་ཡོན་ཏན་དག་དབང་
པོའི་མངོན་སུམ་གྱི་ཡུལ་ལས་འདས་ཤིང༌། གལ་ཏེ་གཞན་གྱི་ལུས་ངག་གི་ཐ་སྙད་ལས་
དཔོག་གྲང་ན། དེ་ཡང་མི་འཐད་དེ། སོ་སྐྱེའི་ལུས་ངག་གི་ཐ་སྙད་ཀུན་སློང་དང་མི་
མཐུན་པར་གཞན་དུ་བསྒྱུར་ནུས་པས་ཡིད་བརྟན་དཀའ་ཞིང་བརྡའ་ཡང་ཅི་ལྟར་འདོད་
པས་སྦྱར་བའི་རྗེས་སུ་འཇུག་པའི་ཕྱིར་ཞེས་ཕྱོགས་སྔ་མའི་འདོད་པ་ལ་གནོད་བྱེད་སྟོན་པ་
60



ཡིན་ནོ། །དེའི་ཕྱིར་གང་ཟག་གཞན་གྱིས་བཤད་པའི་ཚིག་གི་དོན་ལ་དཔྱད་ནས་དེ་དག་
པར་ཡིད་ཆེས་ན་དེ་ནས་དེ་སྨྲ་བ་པོ་ཚད་མའི་སྐྱེས་བུར་སྒྲུབ་དགོས་པའི་གནད་ཀྱིས།
བསྟན་པ་སྐྱོན་མེད་དུ་སྒྲུབ་པ་ལ་མ་ལྟོས་པར་སྟོན་པ་སྐྱོན་མེད་དུ་སྒྲུབ་པའི་ཐབས་མེད་
པར་གཟིགས་ནས་ཚད་མ་གྲུབ་པའི་ལེའུ་ཟུར་དུ་མཛད་པའི་དགོས་པའང་དེའོ། །དེ་ལ་
ཡང་འོ་ན་གཞན་གྱི་ལུས་ངག་གི་རྣམ་རིག་ལས་གཞན་སེམས་དཔོག་པ་དེ་ལྟ་ན། རྣམ་
ངེས་ལས་གསུངས་པའི་གནོད་བྱེད་ཇི་བཞིན་དུ་འཇུག་པ་མ་ཡིན་ནམ། དེ་སྐད་དུ་
གཞན་རྒྱུད་ཀྱི་སྐྱོན་དང་ཡོན་ཏན་ཇི་བཞིན་དཔོག་པའི་ཐབས་མེད་དེ། གཞན་རྒྱུད་ཀྱི་
སྐྱོན་དང་ཡོན་ཏན་གཞན་གྱི་སེམས་དང་འབྲེལ་ཞིང་བདག་ཉིད་དང་འབྲེལ་བ་མ་གྲུབ་
པས་སྣང་དུ་མི་རུང་བའི་ཕྱིར་དང༌། གཞན་གྱི་ལུས་ངག་གི་རྣམ་རིག་ལས་གཞན་སེམས་
ཇི་བཞིན་དཔོག་ཀྱང་མི་ནུས་ཏེ། སོ་སོ་སྐྱེ་བོ་བསམ་པ་སྣ་ཚོགས་ཅན་ཡིན་པས་ལུས་
ངག་གི་ཐ་སྙད་ནང་གི་བསམ་པ་དང་མི་མཐུན་པ་སྲིད་པའི་ཕྱིར་ཟེར་ན། སྤྱིར་གང་
ཟག་གཞན་གྱི་ངག་གི་ རྣམ་རིག་ལས་ ཕ་རོལ་པོའི་ སེམས་རྟོགས་ པས་ ཁྱབ་པ་མེད་དེ།
གཡོ་ཅན་གྱི་ངག་གི་ཐ་སྙད་ཀུན་སློང་དང་མི་མཐུན་པར་བྱུང་པ་སྲིད་པའི་ཕྱིར། འོན་
ཀྱང་གང་ཟག་གསོང་པོར་སྨྲ་བའི་དབང་དུ་བྱས་ན་ངག་སྨྲ་འདོད་ཀྱི་སེམས་མ་གཡོ་བར་
རང་གར་ངག་སྨྲ་བ་མི་སྲིད་པས་གཞན་གྱིས་ངག་སྨྲ་བའི་རྟགས་ལས་དེའི་ཀུན་སློང་གི་
སེམས་ཡོད་པ་ཙམ་དཔོག་པ་ཤིན་ཏུ་འཐད་དེ། མངོན་སུམ་ལེའུ་ལས། གཞན་སེམས་
དག་ནི་རྟོགས་ཕྱིར་ཡང་། །ཚད་མ་གཉིས་པ་གྲུབ་པ་ཡིན། ། སྨྲ་སོགས་ལ་ནི་འཇུག་པའི་
ཕྱིར། །དེ་ཡི་ངོ་བོ་ངེས་པར་གྲུབ། །ཅེས་དང་། ཆོས་བཅུ་བའི་མདོ་ལས་ཀྱང་། བྱང་
ཆུབ་སེམས་དཔའ་བློ་ལྡན་གྱི། །རིགས་ནི་མཚན་མ་དག་ལས་ཤེས། །ཞེས་གསུངས་པའི་
ཕྱིར། འོན་ཀྱང་རྟགས་དེ་ལས་ཀུན་སློང་གི་སེམས་གཡོ་བ་ཙམ་དཔོག་གི་འདོད་ཆགས་
སམ་ཞེ་སྡང་ཅན་གྱི་སེམས་གཡོ་བའི་ཁྱད་པར་དཔོག་མི་ནུས་ཏེ། རྟགས་ནི་བསྒྲུབ་བྱའི་
སྤྱི་ལ་མི་འཁྲུལ་ཡང་ཁྱད་པར་ལ་མི་འཁྲུལ་བ་མ་ཡིན་པའི་ཕྱིར། དཔེར་ན་དུ་བའི་
རྟགས་ལས་མེ་ཙམ་དཔོག་གི་ཙན་དན་དང་ཤུག་པའི་མེ་ལ་སོགས་པའི་ཁྱད་པར་དཔོག་མི་
ཐུབ་པ་བཞིན་ཡིན་པའི་ཕྱིར། ཚུལ་དེ་ལ་དགོངས་ནས་རྒྱུད་གཞན་གྲུབ་པ་ལས། དེ་
ལྟ་བས་ན་བྱ་བའི་ཁྱད་པར་གྱི་སྤྱི་ནི་གཡོ་བའི་སྤྱི་རྟོགས་པར་བྱེད་པ་ཡིན་ནོ། ། ཞེས་



གསུངས་ པའི་ཕྱིར། དེ་ཡང་ཀུན་སློང་གི་སེམས་གཡོ་བ་སྔོན་དུ་སོང་བའི་ལུས་ཀྱི་་་༌་
དབྱིབས་དང་ངག་གི་སྒྲ་ལ་བརྟེན་ནས་གཞན་སེམས་དཔོག་པ་འཐད་ཀྱང་གཞན་ལ་ནི་མ་
ངེས་ཏེ། དཔེར་ན་ངག་སྨྲས་པ་ན་མཆུ་གཡོ་བ་སོགས་ཀྱི་དབྱིབས་ཡོད་མོད། དེའི་ཚེ་
མཆུ་གཡོ་བར་བྱའོ་ཞེས་ཀུན་སློང་མ་བཅོས་ཤིང་ངག་སྨྲ་བར་བྱའོ་ཞེས་ཀུན་སློང་བཅོས་
པའི་དབང་གིས་མཆུ་གཡོ་བ་སོགས་ཀྱི་དབྱིབས་རྣམ་པར་རིག་བྱེད་དུ་མི་རུང་བ་བཞིན་
ཡིན་ པའི་ཕྱིར། དཔོག་ཚུལ་ལ་མདོ་ སེམས་ གཉིས་ ཀ་མི་མཐུན་ཏེ། མདོ་ སྡེ་བས།
རྒྱུད་ གཞན་གྱི་ལུས་དང་ངག་གི་རྣམ་རིག་མངོན་སུམ་དུ་རིག་པའི་སྒོ་ནས་དཔོག་པར་
འདོད། སེམས་ཙམ་པས་གཞན་གྱི་ལུས་ངག་གི་རྣམ་རིག་རང་ལ་དངོས་སུ་མི་སྣང་ཡང་།
རང་གི་རྒྱུད་ཀྱི་ཤེས་པ་ལ་གཞན་གྱི་ལུས་ངག་གི་རྣམ་རིག་དང་འདྲ་བའི་རྣམ་པ་ཤར་བ་
དེའི་ སྒོ་ནས་གཞན་སེམས་དཔོག་ཅེས་ཐ་སྙད་བཏགས་ པ་ཙམ་མ་གཏོགས། གཞན་
གྱིས་སྨྲས་པའི་ངག་རང་གི་ཤེས་པ་ལ་མི་སྣང་སྟེ། བདག་གཞན་གཉིས་འབྲེལ་མེད་རྒྱུད་
ཐ་དད་ཡིན་པའི་ཕྱིར་ཟེར་རོ། །འོན་ཀྱང་སྨྲ་བ་པོས་སྨྲ་བའི་ངག་ཉན་པ་པོས་ཐོས་པའི་གོ་
ཆོད་དེ། དཔེར་ན་རབ་རིབ་མེད་པས་རབ་རིབ་ཅན་ལ་ཟླ་བ་འདི་ལོས་ཞེས་བསྟན་པ་
ན་རབ་རིབ་ཅན་གྱིས་མཐོང་ངོ་ཞེས་སྨྲ་ཞིང་། སྟོན་པ་པོ་ཡང་བདག་གིས་འདི་ལ་ཟླ་བ་
གཅིག་བསྟན་ཡོད་དོ་སྙམ་དུ་ང་རྒྱལ་བྱེད་ཅིང་། ཉན་པ་པོ་ཡང་འདིས་བདག་ལ་ཁོ་
རང་གིས་མཐོང་བའི་ཟླ་བ་བསྟན་སོང་སྙམ་པ་ཡོད་ཀྱང༌། དངོས་པོའི་གནས་ཚོད་ལ་
རང་རང་ལ་སྣང་བ་དེ་ཙམ་སོ་སོར་མཐོང་བར་ བྱེད་དོ། ། དཔེ་དེ་བཞིན་དུ་རང་དང་
གཞན་གྱི་ལུས་ངག་གི་རྣམ་རིག་གཉིས་པོ་དེ་ཀུན་སློང་གི་སེམས་རིགས་མཐུན་གཅིག་ལས་
སྐྱེས་པའི་རྒྱུ་མཚན་གྱིས་རང་གི་ཤེས་པ་ལ་གཞན་གྱི་ལུས་ངག་གི་རྣམ་རིག་སྣང་ཞེས་ཐ་
སྙད་བཏགས་པ་ལྟར་དོན་ལ་མི་བསླུ་བ་ཡང་ཡིན་ཏེ། གཞན་གྱི་ལུས་ངག་གི་རྣམ་རིག་
གི་རྟགས་ལས་གཞན་སེམས་དཔོག་པའི་རྗེས་དཔག་དེ་ཡང་གཞན་སེམས་དེའི་ངོ་བོ་རྗེན་
པར་རིག་པ་མ་ཡིན་ཡང་རིག་པའི་གོ་ཆོད་པ་ཡིན་པའི་ཕྱིར། འོ་ན་རྗེས་དཔག་དེས་
རང་གི་ཞེན་ཡུལ་ཇི་བཞིན་མ་རིག་བཞིན་དུ་དེ་ལ་ཅི་ལྟར་ཚད་མ་ཡིན་ཞེ་ན། སྐྱོན་མེད་
དེ། མངོན་སུམ་ལེའུ་ལས། བསམ་པ་ལ་ནི་བསླུ་མེད་ཕྱིར། །འཁྲུལ་བ་ཡིན་ཡང་ཚད་
མ་ཉིད། ། ཅེས་གསུངས་པ་ལྟར། ལ་ལ་མེ་ཡོད་པར་རྟོགས་པའི་རྗེས་དཔག་གིས་མེའི་
62



དོན་སྤྱི་མེ་མ་ཡིན་བཞིན་དུ་མེ་ཡིན་པར་སྣང་བའི་སྒོ་ནས་འཇུག་པས་ན་སྣང་ཡུལ་ལ་
འཁྲུལ་བ་ཡིན་ཞིང་། རྗེས་དཔག་དེའི་འཛིན་སྟངས་སམ་ཞེན་སྟངས་ལ་དུ་ལྡན་པའི་
སྟེང་དུ་མེ་ཡོད་དོ་སྙམ་དུ་ཞེན་པ་ཡོད་ཀྱི་མེའི་དོན་སྤྱི་མེ་ཡིན་ནོ་སྙམ་དུ་ཞེན་པ་མེད་པས་
ནི་ཞེན་ཡུལ་ལ་མ་འཁྲུལ་ཞིང་། དེ་ལྟར་ལའི་སྟེང་དུ་མེ་ཡོད་དོ་སྙམ་པའི་ཞེན་པ་དེའི་
རྗེས་སུ་འབྲངས་ནས་མེ་རང་མཚན་པ་ཐོབ་པའི་ཕྱིར་དུ་ཞུགས་ན་བཙོ་བསྲེག་གི་དོན་བྱེད་
ནུས་པའི་མེ་མངོན་སུམ་དུ་ཐོབ་པའི་ རྒྱུ་མཚན་གྱིས་ཚད་མར་བཞག་ པ་འཐད་དོ། །
གཉིས་པ་སྣང་བ་ཐམས་ཅད་སེམས་ཀྱི་བདག་ཉིད་ཡིན་པའི་ཚུལ་ལ་དཔྱད་པ་ནི། མདོ་
སྡེ་པས། ཕྱི་དོན་ཡོད་པར་སྒྲུབ་པའི་རིགས་ པའི་གཙོ་བོ་ནི། དེ་ཉིད་ལས། རྒྱུ་
གཞན་དག་ནི་ཡོད་ན་ཡང་། །དབང་པོའི་བློ་རྣམས་མེད་པའི་ཕྱིར། ། ཐ་དད་རྒྱུ་ནི་རྗེས་
དཔོག་འགྱུར། །ཞེས་པའི་སྐབས་སུ་མིག་གི་དབང་བོ་བདག་རྐྱེན་དང་ཡིད་ཀྱི་དབང་བོ་
དེ་མ་ཐག་རྐྱེན་ཀྱི་རྒྱུ་གཉིས་ཡོད་ ཀྱང་ སྐབས་འགར་མིག་ཤེས་ མི་ སྐྱེ་བའི་རྟགས་ལས།
དབང་ཡིད་གཉིས་ལས་གཞན་ པའི་དམིགས་ རྐྱེན་གྱི་རྒྱུ་ཡོད་པར་དཔོག་ ཅིང་དེ་ཡང་
གཟུགས་ཡིན་པའི་ཕྱིར། དེས་ན་དེ་འདྲ་བའི་གཟུགས་དེ་མིག་ཤེས་ཀྱི་རྒྱུ་ཡིན་པས་མིག་
ཤེས་ལས་རྫས་ཐ་དད་པའི་གཕྲུགས་ཡོད་པར་ལྟ གྱུར་ཞིང་གཟུགས། དེ་ཉིད་ཤེས་པ་
ལས་དོན་གཞན་པའི་ཕྱི་དོན་ཡིན་ནོ་ཞེས་འདོད་པ་ལ། སེམས་ཙམ་པས་མིག་ཤེས་སྐྱེ་
བའི་རྒྱུ་བདག་རྐྱེན་དང་དེ་མ་ཐག་རྐྱེན་གཉིས་ཡོད་ཀྱང་སྐབས་འགར་མིག་ཤེས་མི་སྐྱེ་བའི་
རྟགས་ལས་དབང་ཡིད་གཉིས་ལས་གཞན་པའི་དམིགས་རྐྱེན་ཡོད་པར་དཔོག་པ་ཁོ་བོས་
ཀྱང་འདོད་མོད། འོན་ཀྱང་དེ་གཟུགས་སྣང་བྱེད་ཀྱི་བག་ཆགས་ཡིན་གྱི་ཕྱི་རོལ་གྱི་
གཟུགས་མ་ཡིན་པར་ཤེས་པའི་རྫས་ཡིན་ཞིང༌། དེའི་ཕྱིར་གཟུགས་སོགས་སུ་སྣང་བ་
ཐམས་ཅད་ཤེས་པའི་སྣང་ཆ་ཙམ་དུ་ཟད་པར་འདོད་དོ། ། ཤེས་པའི་སྣང་ཆ་ཙམ་གྱི་དོན་
ཡང་དཔེར་ན་མེ་དང་དུ་བ་ཤེས་པའི་རྫས་ཡིན་ཞིང་། དེའི་གོ་དོན་ཡང་རང་རྒྱུད་ཀྱི་
སེམས་མེ་དང་དུ་བོར་གྱུར་ནས་སྣང་བ་མ་གཏོགས་ཕྱི་རོལ་གྱི་རྫས་མེད་པའི་དོན་ཡིན་
ནོ། །དེ་ལ་ཁ་ཅིག་གིས་རྣམ་རིག་པའི་ལུགས་ལ་དུ་བའི་རྟགས་ལས་མེ་དཔོག་པའི་འབྲས་
རྟགས་མི་སྲིད་དེ། ལ་རྒྱབ་ཀྱི་དུ་བ་མཐོང་བ་དེའི་ཚེ་ལ་རྒྱབ་ན་མེ་ཡོད་པ་ཡིན་ན་དེ་རང་
འཛིན་ཤེས་པའི་བདག་ཉིད་དུ་གྲུབ་དགོས་པས་དེའི་ཚེ་ན་རྒོལ་བ་དེའི་རྒྱུད་ལ་མེ་སྣང་
63



བའི་ཤེས་པ་ད་དུང་མ་སྐྱེ་བའི་ཕྱིར་དེའི་ཚེ་མེ་གཞི་མ་གྲུབ་པས་དེ་ཅི་ལྟར་དཔོག གལ་
ཏེ་དེའི་ཚེ་ད་ལྟ་མེ་མེད་ཀྱང་དུ་བ་མཐོང་བ་ལ་བརྟེན་ནས་གནས་དེར་ཕྱིན་པ་ན་མེ་སྣང་
བའི་ཤེས་པ་དང་མེ་གཉིས་ཀ་སྐྱེ་བར་འགྱུར་བས་སྐྱོན་མེད་དོ་ཞེ་ན། དེ་ལྟར་ན་དུ་བ་
སྣང་བའི་བློ་སྔོན་ལ་སྐྱེ་ཞིང་མེ་སྣང་བའི་བློ་ཕྱིས་སྐྱེ་བས་རྒྱུ་འབྲས་གོ་ལྡོག་པར་འགྱུར་རོ། །
དེའི་ཕྱིར་རྣམ་ རིག་ པའི་འབྲས་ རྟགས་ ལ་ ཚད་འབྲས་མི་སྲིད་དོ་ ཞེ་ན། དེའི་ལན།
མངོན་སུམ་ལེའུ་ལས། དེ་ལའང་དུ་བར་སྣང་བའི་བློས། །བག་ཆགས་གསལ་བར་སད་
པ་ཅན། །མེར་སྣང་བ་ཡི་བློ་ཉིད་ནི། ། རྟོགས་འགྱུར་མེ་ཉིད་མ་ཡིན་ནོ། ། སེམས་རྒྱུད་
དེར་རུང་བག་ཆགས་ཀྱི། །སྙིང་པོ་ཅན་ཉིད་དུ་བར་ནི། །སྣང་བའི་བློ་དག་གསལ་བྱེད་
པ། ། དེས་ན་མེ་ལས་དུ་བ་ཡིན། ། ཞེས་གསུངས་པའི་དོན་རྣམ་བཤད་ཐར་ལམ་གསལ་
བྱེད་དང་རིགས་པའི་རྒྱ་མཚོ་གཉིས་ཀར་དགག་བཞག་དང་བཅས་རྒྱས་པར་བཀྲལ་ཡོད་
ཀྱང་ཁོ་བོ་དབང་པོ་རྟུལ་བས་ངེས་འདྲོངས་ཤིག་མ་བྱུང་ཡང་། རེ་ཞིག་གཡར་ཁྲལ་ཙམ་
དུ་སྨྲ་ན། དུ་བ་མེ་ལས་སྐྱེ་ཞེས་པའི་དོན་ཐ་སྙད་ལ་གྲགས་ཚོད་ཙམ་ཡིན་གྱི་དོན་དངོས་
ལ་མེར་སྣང་བའི་བློ་སྐྱེད་བྱེད་ཀྱི་ནུས་པའི་སྟོབས་ལས་དུ་བར་སྣང་བའི་བློ་སྐྱེས་པ་ལ་བྱེད་
པ་ཡིན་པས་རྒྱུ་འབྲས་གོ་ལྡོག་པར་འགྱུར་བའི་ཉེས་པ་མེད་ལ། རྒོལ་བ་དེའི་རྒྱུད་ཀྱི་དུ་
བར་སྣང་བའི་བློ་དེ་ཡང་རང་གི་རྒྱུ་མེ་སྣང་བྱེད་ཀྱི་བག་ཆགས་ལས་སྐྱེས་པ་ཡིན་པས་དེ་
འབྲས་རྟགས་སུ་རུང་ཞིང་། འབྲས་རྟགས་ཀྱི་དོན་ཡང་རྒོལ་བ་དེའི་ངོར་དུ་བ་སྣང་བའི་
བློ་རྟགས་སུ་བྱས་ནས་རང་རྒྱུད་ཀྱི་སེམས་སྔ་མའི་སྟེང་གི་མེ་གསལ་བར་སྣང་བྱེད་ཀྱི་བག་
ཆགས་དཔག་པའི་སྟོབས་ཀྱིས་མེ་རང་མཚན་པ་ཐོབ་པའི་ཕྱིར་དུ་ཞུགས་པ་ན་མེ་མངོན་
སུམ་དུ་མཐོང་བའི་ཕྱིར། དུ་བའི་རྟགས་ལས་མེ་དཔོག་ཅེས་ཐ་སྙད་བྱེད་པ་ཡིན་ནོ། །
མེར་སྣང་གི་བག་ཆགས་ལས་སྐྱེས་པའི་མེ་དེ་ཉིད་དུར་སྣང་གི་བག་ཆགས་ལས་སྐྱེས་པའི་
དུ་བ་དང་དུར་སྣང་གི་བློ་གཉིས་ཀའི་རྒྱུ་ཡིན་ཞིང་། དུར་སྣང་གི་བློ་མེའི་འབྲས་བུ་ཡིན་
པར་མདོ་སེམས་གཉིས་ཀས་འདོད་དོ། །དེ་ལྟར་ན་ཡང་རྟགས་སུ་འགོད་པའི་ཚེ་དུར་
སྣང་རྟགས་སུ་མི་འགོད་པར་དུ་བ་འགོད་དགོས་པ་མདོ་སེམས་གཉིས་ཀ་འདོད། འོན་
ཀྱང་སེམས་ཙམ་པས་གཞན་སེམས་ཡོད་པར་སྒྲུབ་པ་ལ་ལུས་ངག་གི་རྣམ་རིག་མི་འགོད་
པར་ལུས་ངག་གི་རྣམ་རིག་ཏུ་སྣང་བའི་ཤེས་པ་འགོད་དགོས་ཞེས་རྒྱལ་ཚབ་རིན་པོ་ཆེས་
64



རྗེའི་དྲུང་དུ་གསན་པའི་མངོན་སུམ་ལེའུའི་བརྗེད་བྱང་ལས་གསུངས་སོ། ། གལ་ཏེ་རྣམ་
རིག་པའི་ལུགས་ལ་རྒོལ་བའི་རྒྱུད་ཀྱི་ཤེས་པ་ལ་མེར་སྣང་བ་མེ་དང་དུ་བར་སྣང་བ་དུ་བ་
ཡིན་ན། དེ་ལྟར་ན་ད་ལྟ་ཡང་གློ་བུར་དུ་ལ་རྒྱབ་ཀྱི་དུ་བ་དབང་ཤེས་ལ་སྣང་བའི་ཚེ་དུ་
བ་སྣང་བའི་དབང་ཤེས་སྔོན་ལ་སྐྱེ་ཞིང་དེ་ལ་བརྟེན་ནས་ལ་རྒྱབ་ཀྱི་མེ་སྣང་བའི་དབང་
ཤེས་ཕྱིས་སུ་སྐྱེ་བ་མྱོང་བས་གྲུབ་པས། དེ་ལྟར་ན་དུར་སྣང་གི་དབང་ཤེས་མེར་སྣང་གི་
དབང་ཤེས་ཀྱི་རྒྱུར་ཐལ་ལོ་སྙམ་དུ་རྨོངས་བློས་དོགས་པས་མཁས་པ་རྣམས་ཀྱིས་དཔྱད་
པར་མཛོད་ཅིག སྨྲས་པ། རབ་རིབ་མཐུ་ཡིས་མིག་ཉམས་པས། ། ཟླ་བ་གཅིག་ལ་
གཉིས་འཁྲུལ་ ལྟར། །ལེགས་པར་བཤད་ཀྱང་ཉེས་སོ་ཞེས། ། སྡང་བ་དེ་ལ་མི་བཟོད་
མེད། །འཇིག་རྟེན་མུན་སེལ་ཉིན་བྱེད་མདངས། །འུག་པའི་མིག་སྔར་མི་མཛེས་ཀྱང་། །
པད་མའི་གསོས་སུ་གྱུར་པ་ལ། ། ཤེས་ལྡན་སུས་ཀྱང་བསྙོན་མི་འདིང་། །བདག་གི་རྣམ་
དཔྱོད་ཀུན་ཁྱབ་ངོར། །གསུང་རབ་དགོངས་དོན་གསལ་བྱེད་པའི། །འཕྲོས་བཤད་འོད་
སྟོང་འདི་ཤར་ཚེ། །རྣམ་དཔྱོད་གཞན་དག་མེ་ཁྱེར་བཞིན། །གཏན་ཚིགས་རིག་པའི་ས་
བའི་གཞུ། ། ཉམས་ཆུང་བློ་ཡིས་རྣ་ལྟག་ཏུ། །ལེགས་བཤད་འདོམ་འཇལ་ཚད་བཞག་
འདིས། ། མཁས་རློམ་འཕོང་སྐྱེན་སྙན་པ་འགོག། དགེ་འདིས་ རྒྱལ་བ་གཉིས་པ་་་་
བཞིན། །འགལ་འཁྲུལ་ཟློས་སྐྱོན་བྲལ་བ་ཡིས། །ལེགས་པར་བཤད་པས་བསྟན་པ་མཆོག།
འཛིན་པའི་མཆོག་ཏུ་བདག་གྱུར་ཅིག། ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་
པའོ། ། གསུམ་པ་ལོག་ཕྱོགས་རྟགས་ལྟར་སྣང་བཤད་པར་བྱ་བ་ལ། དེ་ལ་གསུམ་དུ་
གྲངས་ངེས་པའི་རྒྱུ་མཚན་ནི། སྤྱིར་རྟགས་ཆོས་ཅན་གྱི་ཕྱོགས་སུ་གྲུབ་པ་དང་མ་གྲུབ་པ་
གཉིས་སུ་ངེས་ཤིང་། གྲུབ་པ་དེ་ལ་ཡང་རྟགས་དེས་བསྒྲུབ་བྱ་སྒྲུབ་ངེས་དང་འགོག་ངེས་
གཉིས་སུ་ངེས་པ་ལས་བསྒྲུབ་བྱ་སྒྲུབ་ངེས་དེ་ནི་རྟགས་ཡང་དག་དང༌། འགོག་ངེས་དེ་
ནི་འགལ་རྟགས་སུ་འགྱུར་ཞིང་། སྒྲུབ་ངེས་དང་འགོག་ངེས་གཉིས་ཀར་མ་ངེས་པ་ནི་མ་
ངེས་པའི་རྟགས་དང་། རྟགས་ཆོས་ཅན་ གྱི་ཕྱོགས་སུ་མ་གྲུབ་པ་དེ་ནི་མ་གྲུབ་པའི་
རྟགས་སུ་འགྱུར་བ་ཡིན་ནོ། །དེ་ལ་འགལ་རྟགས་ཀྱི་གོ་དོན་རགས་པ་ནི། གཙོ་བོར་
རྗེས་ཁྱབ་མ་གྲུབ་པའི་སྒོ་ནས། དེ་སྒྲུབ་ཀྱི་ཕྱོགས་ཆོས་གྲུབ་ཅིང་རྟགས་བསྒྲུབ་བྱའི་ཆོས་
དང་འགལ་བ་ཞིག་གོ། དེ་ལ་བཞི་ཡོད་དེ། མཚན་གཞི་རིམ་པ་བཞིན། སྒྲ་ཆོས་
65



ཅན། རྟག་སྟེ། བྱས་པ་ཡིན་པའི་ཕྱིར། མིག་སོགས་ཆོས་ཅན། འདུས་པ་མ་ཡིན་
པའི་ཡུལ་ཅན་གཞན་གྱི་དོན་བྱེད་དེ། འདུས་བསགས་ཡིན་པའི་ཕྱིར། མིག་སོགས་
འདུས་པ་མ་ཡིན་པའི་ཡུལ་ཆོས་ཅན། གཞན་གྱི་དོན་བྱེད་དེ། འདུས་བསགས་ཡིན་
པའི་ཕྱིར། དངོས་པོར་གྱུར་པའི་ནམ་མཁའ་ཆོས་ཅན། རྟག་སྟེ། འདུས་མ་བྱས་
ཡིན་པའི་ཕྱིར་ཞེས་པ་ལ་བྱེད་པར་མཁས་པ་ཀུན་མཐུན་ཞིང་། མིང་འདོགས་ལུགས་ལ་
མ་མཐུན་སྟེ། སྦྱོར་བ་དང་པོ་ལ་མཚོན་ན། མཁས་པ་ཁ་ཅིག་དེ་ཆོས་ཀྱི་ངོ་བོ་དང་
འགལ་བའི་རྟགས་ཟེར། མཁས་གྲུབ་རྗེས་ཆོས་ཀྱི་ངོ་བོ་འགོག་པའི་འགལ་རྟགས་ཟེར།
དགེ་འདུན་གྲུབ་ཀྱིས་ཆོས་ཀྱི་ངོ་བོ་སྒྲུབ་པའི་འགལ་རྟགས་ཟེར། སྒྲུབ་བྱེད་རིམ་པ་
བཞིན་དུ། བྱས་པ་ཆོས་ཅན། ཁྱོད་དེ་སྒྲུབ་ཀྱི་ཆོས་ཀྱི་ངོ་བོ་དང་འགལ་བའི་རྟགས་
ཡིན་པར་ཐལ། དེ་སྒྲུབ་ཀྱི་ཆོས་ཀྱི་ངོ་བོ་ལ་རྟག་པ་བཟུང་བ་གང་ཞིག ཁྱོད་དེ་དང་
འགལ་བའི་རྟགས་ཡིན་པའི་ཕྱིར། མཁས་གྲུབ་རྗེས་བྱས་པ་ཆོས་ཅན། ཁྱོད་དེ་སྒྲུབ་
ཀྱི་ཆོས་ཀྱི་ངོ་བོ་འགོག་པའི་འགལ་རྟགས་ཡིན་པར་ཐལ། སྒྲའི་སྟེང་དུ་བསྒྲུབ་བྱའི་ཆོས་
ཀྱི་ངོ་བོ་རྟག་པ་འགོག་པའི་འགལ་རྟགས་ཡིན་པའི་ཕྱིར་ཟེར། དགེ་འདུན་གྲུབ་ཀྱིས་
བྱས་པ་ཆོས་ཅན། ཁྱོད་སྒྲའི་སྟེང་དུ་རྟག་པ་འགོག་པའི་འགལ་རྟགས་མ་ཡིན་པར་ཐལ།
སྒྲའི་སྟེང་དུ་རྟག་པ་འགོག་པའི་རྟགས་ཡང་དག་ཡིན་པའི་ཕྱིར། དེས་ན་སྒྲའི་སྟེང་དུ་
རྟག་པ་ཕྱིན་ཅི་ལོག་ཏུ་སྒྲུབ་པའི་འགལ་རྟགས་ཡིན་པའི་ཕྱིར་ཟེར་རོ། །དེ་དག་མིང་ཙམ་
ཐ་དད་དུ་ཟད་ཀྱི་དོན་ལ་འགལ་བ་མེད་དོ། །འདིའི་སྦྱོར་བ་ཐ་མ་གསུམ་གྱི་དོན་དཔྱིས་
ཕྱིན་པར་ཤེས་མཁན་ཉུང་བས་ཅུང་ཟད་བཤད་ན། གྲངས་ ཅན་ གྱི་ལུགས་ལ་ཆོས་
ཐམས་ཅད་ཤེས་བྱ་ཉེར་ལྔར་འདུས་ཤིང་། དེ་ལས་ཤེས་རིག་གི་སྐྱེས་བུ་ཞེས་བྱ་བ་དེ་ནི་
བདག་དང་ཤེས་པ་དང་ལུས་ཅན་ཡིན་ཞིང་། ལྷག་མ་ཉེར་བཞི་བོ་བདག་ཤི་བ་དང་
བེམ་པོ་དང་ཡུལ་ཡིན་ནོ། ། ཤེས་རིག་གི་སྐྱེས་བུའམ་བདག་དེ་བེམ་པོ་མ་ཡིན་པས་དེ་ལ་
འདུས་ཤིང་བསགས་པ་མ་ཡིན་ཟེར་ཞིང་དེའི་ཕྱིར་འདུས་བསགས་ནི་བེམ་པོའི་དོན་ལྡོག་
གམ་མཚན་གཞི་ཡིན་པས། སྐབས་འདིར་འདུས་བསགས་ཡིན་པའི་ཕྱིར་ཞེས་པ་བེམ་
པོ་ཡིན་པའི་ཕྱིར་ཞེས་པའི་དོན་ནོ། །དེ་ལྟར་བདག་དེ་བེམ་པོ་མ་ཡིན་པས་འདུས་པ་མ་
ཡིན་ཞིང་ཤེས་བྱ་ཉེར་བཞི་པོ་ཐམས་ཅད་དེའི་ཡུལ་ཡིན་པས་ན་ཡུལ་ཅན་ཞེས་བྱ་ཞིང་།
65



དེའི་ཕྱིར་འདུས་པ་མ་ཡིན་པ་ཡང་ཡིན་ཡུལ་ཅན་ཡང་ཡིན་པས་ན་འདུས་པ་མ་ཡིན་པའི་
ཡུལ་ཅན་ཞེས་བྱའོ། །དེས་ན་མིག་སོགས་ཆོས་ཅན། འདུས་པ་མ་ཡིན་པའི་ཡུལ་ཅན་
གཞན་གྱི་དོན་བྱེད་དེ། འདུས་བསགས་ཡིན་པའི་ཕྱིར་ཞེས་པའི་བསྒྲུབ་བྱའི་ཆོས་ཀྱི་
དོན་སོ་སོར་ཕྲལ་ན་རིམ་པ་བཞིན། བེམ་པོ་མ་ཡིན་ཡུལ་ཅན་ཡིན་མིག་སོགས་ལས་
གཞན་པའི་བདག་དེ་ཡི་དོན་བྱེད་དེ་ཞེས་ པར་འགྱུར་རོ། ། མིག་ སོགས་དབང་པོ་ལྔ་
བདག་གི་དོན་བྱེད་ཚུལ་ནི། མལ་སྟན་གྱིས་སྐྱེས་བུ་གྲང་བ་ལས་སྐྱོབ་པའི་དོན་བྱེད་པ་
ལྟར། བདག་དེ་ཡང་དབང་པོ་ལྔའི་སྒོ་ནས་གཟུགས་སོགས་ལྔ་ལ་ལོངས་སྤྱོད་པའི་སྒོ་
ནས་ཚིམ་པར་བྱེད་པས་ན་མིག་དང་གཟུགས་སོགས་བདག་གི་དོན་བྱེད་པར་སོང་བ་ཡིན་
ནོ། །སྦྱོར་བ་གསུམ་པོ་འདི་ལ་སྒྲས་ཟིན་ཚོད་ཀྱི་སྦྱོར་བ་ད་ང་ཞེ་འདོད་ཀྱི་སྦྱོར་བ་གཉིས་རེ་
འབྱེད་དགོས་ཤིང་། སྦྱོར་བ་དང་པོ་གཉིས་དེ་མིག་སོགས་ཆོས་ཅན། གཞན་གྱི་དོན་
བྱེད་དེ། འདུས་བསགས་ཡིན་པའི་ཕྱིར། དཔེར་ན་མལ་སྟན་བཞིན་ཞེས་པའི་རྩ་བའི་
སྦྱོར་བ་གཅིག་པུ་དེའི་འགོད་ཚུལ་གྱི་སྒོ་ནས་མིག་སོགས་ཆོས་ཅན། འདུས་པ་མ་ཡིན་
པའི་ཡུལ་ཅན་གཞན་གྱི་དོན་བྱེད་དེ། འདུས་བསགས་ཡིན་པའི་ཕྱིར་ཞེས་ པ་དང་།
མིག་སོགས་འདུས་པ་མ་ཡིན་པའི་ཡུལ་ཆོས་ཅན། གཞན་གྱི་དོན་བྱེད་དེ། འདུས་
བསགས་ཡིན་པའི་ཕྱིར་ཞེས་པ་གཉིས་སུ་འགྱུར་བ་ལས། དང་པོ་ལ་ཆོས་ཀྱི་ཁྱད་པར་
སྒྲུབ་ པའི་འགལ་རྟགས་ཞེས་བྱ་སྟེ། དོན་ བྱེད་ པ་ དེ་སྒྲུབ་ཀྱི་ཆོས་ ཡིན་ པ་ གང་ཞིག
གང་གི་དོན་བྱེད་ཅེ་ན་ཆུ་སྐྱོར་བ་སོགས་ཀྱི་དོན་བྱེད་པ་ལས་ཁྱད་པར་དུ་འཕགས་པར་
འབྱེད་འདོད་ནས་འདུས་པ་མ་ཡིན་པའི་ཡུལ་ཅན་གཞན་གྱི་དོན་བྱེད་ཅེས་ཁྱད་གཞི་དོན་
བྱེད་པ་དེའི་ཁྱད་ཆོས་འདུས་པ་མ་ཡིན་པའི་ཡུལ་ཅན་གཞན་གྱི་དོན་ཏེ་བདག་གི་དོན་
བྱེད་པར་གྲུབ་པས་ན་ཆོས་ཀྱི་ཁྱད་པར་ཕྱིན་ཅི་ལོག་ཏུ་སྒྲུབ་པར་བྱེད་པའི་འགལ་རྟགས་
ཞེས་བྱ་ཞིང་། དེ་བཞིན་དུ་སྦྱོར་བ་གཉིས་པ་ལ་ཆོས་ཅན་གྱི་ཁྱད་པར་སྒྲུབ་པའི་འགལ་
ཡིན་པའི་ཡུལ་དེའི་ཁྱད་ཆོས་སུ་སྦྱར་བའི་སྒོ་ནས་ཆོས་ཅན་གྱི་ཁྱད་པར་ཕྱིན་ཅི་ལོག་ཏུ་
སྒྲུབ་པའི་འགལ་རྟགས་ཡིན་པའི་ཕྱིར་རོ། །སྤྱིར་གྲངས་ཅན་པས་མིག་སོགས་ཆོས་ཅན།
གཞན་གྱི་དོན་བྱེད་དེ། འདུས་བསགས་ཡིན་པའི་ཕྱིར་ཞེས་ཚིག་ཟིན་ལ་བཀོད་ནའང་



མིག་སོགས་བདག་གི་བར་སྒྲུབ་འདོད་པའི་ཞེ་འདོད་ཀྱི་དབང་གིས་མིག་སོགས་བདག་གི་
དོན་བྱེད་པ་བསྒྲུབ་བྱར་འགྱུར་བ་ཡིན་ཏེ། གཞན་དོན་ལེའུ་ལས། མ་བརྗོད་ན་ཡང་
འདོད་པས་ཁྱབ། །བདག་གི་དོན་བཞིན་བསྒྲུབ་བྱར་འདོད། ། ཅེས་གསུངས་པའི་ཕྱིར།
དེའི་དོན་ཡོད་དེ། ངག་ཏུ་དངོས་སུ་མ་བརྗོད་ན་ཡང་སྔ་རྒོལ་གྱི་ཞེ་བའི་འདོད་པས་
ཁྱབ་པའི་སྒོ་ནས་དོན་གྱིས་བསྒྲུབ་བྱར་ཁས་བླངས་པ་ཡོད་དེ། དཔེར་ན་གྲངས་ཅན་
གྱིས་མིག་སོགས་ཆོས་ཅན། གཞན་དོན་བྱེད་དེ། འདུས་བསགས་ཡིན་པའི་ཕྱིར་མལ་
སྟན་བཞིན་ཞེས་བཀོད་པ་ན་བདག་གི་དོན་བྱེད་པ་དཔག་ཏུ་མ་སྨྲས་ཀྱང་ཞེ་འདོད་ཀྱིས་
བསྒྲུབ་བྱར་ཁས་བླངས་པ་བཞིན་ཞེས་པའོ། །དེས་ན་ཚིག་ཟིན་གྱི་སྦྱོར་བ་མིག་སོགས་
ཆོས་ ཅན། གཞན་གྱི་དོན་བྱེད་དེ། འདུས་བསགས་ཡིན་པའི་ཕྱིར་ཞེས་པ་འགལ་
རྟགས་དངོས་མ་ཡིན་ཏེ། དེ་སྒྲུབ་ཀྱི་དངོས་ཁྱབ་ཕྱིན་ཅི་ལོག་ཏུ་མ་ངེས་པའི་ཕྱིར་དང་།
འདུས་བསགས་སུ་གྱུར་པའི་མལ་སྟན་སོགས་གཞན་གྱི་དོན་བྱེད་པར་རང་ལུགས་ལ་ཡང་
ཁས་ལེན་པའི་ཕྱིར། ། དེས་ན་ཞེ་འདོད་ཀྱི་སྦྱོར་བ་མིག་སོགས་ཆོས་ཅན། བདག་གི་
དོན་བྱེད་དེ། འདུས་བསགས་ཡིན་པའི་ཕྱིར་ཞེས་པ་འགལ་རྟགས་མཚན་ཉིད་པ་ཡིན་
ཏེ། མིག་སོགས་དབང་པོ་ལྔ་འདུས་བསགས་ཡིན་པས་ཕྱོགས་ཆོས་གྲུབ་ཅིང་། བདག་
གཞི་མ་གྲུབ་པས་འདུས་བསགས་བདག་གི་དོན་བྱེད་པ་དང་འགལ་བ་ཡང་ཡིན་པའི་ཕྱིར།།
གྲངས་ཅན་པས་སྔ་རྒོལ་ གྱིས་ དངོས་ སུ་ མ་ སྨྲས་ ཤིང་ཕྱི་རྒོལ་གྱིས་དངོས་སུ་ མ་ ཐོས་ན་
བསྒྲུབ་བྱར་ མི་ འགྱུར་ རོ་ སྙམ་ ནས་ མིག་ སོགས་ ཆོས་ ཅན། གཞན་གྱི་ དོན་བྱེད་དེ།
འདུས་བསགས་ཡིན་པའི་ཕྱིར། མལ་སྟན་བཞིན་ཞེས་དངོས་སུ་གཞན་དོན་སྒྲུབ་ཅེས་
སྙད་བཏགས་ཀྱང་ཞེ་འདོད་ལ་བདག་དོན་སྒྲུབ་འདོད་ནས་སྒྱུ་ཐབས་ཀྱི་སྦྱོར་བ་དེ་འདྲ་
དགོད་པའི་རྒྱུ་མཚན་ཡང་དང་པོ་ཉིད་ནས་བདག་གི་དོན་བྱེད་ཅེས་བཀོད་ན། སངས་
རྒྱས་པས་བདག་ཁས་མི་ལེན་པས་དེ་ལ་གནོད་བྱེད་བརྗོད་ཀྱིས་དོགས་ནས་ཟོལ་སྦྱོར་དེ་
ལྟར་བཀོད་པ་ཡིན་ཞིང་། འདིས་བདག་ཡོད་པར་སྒྲུབ་པའི་རིགས་པ་ཡང་བསྟན་ཏེ།
རིགས་པ་འདིས་མིག་སོགས་བདག་གི་དགོས་པ་འགྲུབ་ནུས་ཀྱི་བདག་གི་བར་བསྒྲུབས་པ་
ན་མིག་སོགས་ལ་ལོངས་སྤྱོད་པ་པོའི་བདག་ཡོད་པར་འབད་མེད་དུ་འགྲུབ་སྙམ་དུ་བསམ་
པའོ། །དེ་ལ་སློབ་དཔོན་ཆོས་ཀྱི་གྲགས་པས་ཁྱོད་ཀྱིས་གཞན་དོན་བྱེད་ཅེས་པ་གཞན་གྱི་
68



དགོས་པ་འགྲུབ་ནུས་པ་ཙམ་ལ་བསམ་པ་ཡིན་ན་དེ་ངེད་ཀྱིས་བསྒྲུབས་ཟིན་པས་མི་འཐད་
ལ། བདག་གི་དོན་བྱེད་པ་ལ་བསམ་པ་ཡིན་ན་འདུས་བསགས་དེ་མིག་སོགས་འདུས་པ་
མ་ཡིན་པའི་ཡུལ་ཅན་གཞན་གྱི་དོན་བྱེད་པར་སྒྲུབ་པའི་རྟགས་ཡང་དག་མ་ཡིན་ཏེ། དེ་
དེ་སྒྲུབ་ཀྱི་ཆོས་ཀྱི་ཁྱད་པར་ཕྱིན་ཅི་ལོག་ཏུ་སྒྲུབ་པའི་འགལ་རྟགས་ཡིན་པའི་ཕྱིར་ཞེས་
འགོག་པ་ཡིན་ནོ། །དེ་བཞིན་དུ་དངོས་པོར་གྱུར་པའི་ནམ་མཁའ་ཆོས་ཅན། རྟག་པ་
ཡིན་ཏེ། འདུས་མ་བྱས་ཡིན་པའི་ཕྱིར་ཞེས་པ་འདི་ཡང་འགལ་རྟགས་ཀྱི་སྦྱོར་བ་དངོས་
མ་ཡིན་ཏེ། དེ་སྒྲུབ་ཀྱི་དངོས་ཁྱབ་ཕྱིན་ཅི་ལོག་ཏུ་མ་ངེས་པའི་ཕྱིར། འོ་ན་དེ་གང་ཞེ་
ན། བྱེ་བྲག་པས་ནམ་མཁའི་ངོ་བོ་རྫས་སུ་གྲུབ་པའི་དངོས་པོ་ཡིན་པར་ཁས་བླངས་
ཤིང་། སངས་རྒྱས་པས་ཐོགས་རེག་ བཀག་ཙམ་གྱི་དངོས་མེད་ཡིན་པར་ཁས་བླངས་
པས། དེ་གཉིས་ ཀས་ནམ་མཁའི་ངོ་བོ་མཐུན་སྣང་དུ་གྲུབ་པ་མེད་ཀྱང་འོན་ཏེ་ནམ་
མཁའི་ངོ་བོ་དངོས་པོ་ཡིན་མིན་ལ་རྩོད་པའི་སྐབས་ཡིན་པས། སངས་རྒྱས་པས་བྱེ་བྲག་
པ་ལ་ནམ་མཁའི་ངོ་བོ་རྟག་པ་ཡིན་ནམ་དངོས་པོ་ཡིན་ཞེས་དྲིས་པ་ན་རྟག་པ་ཡིན་ཞེས་སྨྲ་
ལ། རྟག་པ་ཡིན་པའི་སྒྲུབ་བྱེད་གང་ཡིན་ཞེས་དྲིས་པ་ན་འདུས་མ་བྱས་ཡིན་པའི་ཕྱིར་
ཟེར་རོ། །དེ་ལ་སློབ་དཔོན་གྱིས་འདུས་མ་བྱས་ཆོས་ཅན། ཁྱོད་ནམ་མཁའི་ངོ་བོ་རྟག་
པར་སྒྲུབ་པའི་སྒྲུབ་བྱེད་ཡང་དག་མ་ཡིན་པར་ཐལ། ཁྱོད་དེ་སྒྲུབ་ཀྱི་ཆོས་ཅན་གྱི་ངོ་བོ་
ཕྱིན་ཅི་ལོག་ཏུ་སྒྲུབ་པའི་འགལ་རྟགས་ཡིན་པའི་ཕྱིར་ཞེས་འགོག་པ་ཡིན་པས། དེས་ན་
བྱེ་བྲག་པས་རྟགས་དེ་སྒྲུབ་བྱེད་ཡང་དག་ཏུ་འགོད་ཚུལ་དེ་ལ་ལྟོས་པའམ་དེས་དོན་གྱིས་
འཕངས་པའི་འགལ་རྟགས་དངོས་ནི། ནམ་མཁའི་ངོ་བོ་ཆོས་ཅན། དངོས་པོར་གྱུར་
པ་ཡིན་ཏེ། འདུས་མ་བྱས་ཡིན་པའི་ཕྱིར་ཞེས་པ་འདི་འགལ་རྟགས་ཀྱི་སྦྱོར་བ་མཚན་
ཉིད་པ་ཡིན་ནོ། །འདུས་མ་བྱས་ཆོས་ཅན། དེ་སྒྲུབ་ཀྱི་ཆོས་ཅན་གྱི་ངོ་བོ་ཕྱིན་ཅི་ལོག་ཏུ་
སྒྲུབ་པའི་འགལ་རྟགས་ཞེས་བྱ་སྟེ། ཆོས་ཅན་ནམ་མཁའི་ངོ་བོ་དངོས་པོར་སྒྲུབ་པའི་
འགལ་རྟགས་ཡིན་པའི་ཕྱིར་རོ། །མ་ངེས་པའི་རྟགས་ཀྱི་གོ་དོན་ནི། དེ་སྒྲུབ་ཀྱི་ཕྱོགས་
ཆོས་གྲུབ་ཅིང་གཙོ་བོར་ལྡོག་ཁྱབ་མ་གྲུབ་པ། འདི་ལ་ཐུན་མོང་མ་ཡིན་པ་དང་ཐུན་
མོང་གི་མ་ངེས་པ་གཉིས་ལས། དང་པོ་ནི། སྒྲ་ཆོས་ཅན། མི་རྟག་སྟེ། མཉན་བྱ་
ཡིན་པའི་ཕྱིར་ཞེས་པ་ལྟ་བུའོ། །འདིའི་གོ་དོན་ནི། མཉན་བྱ་ཡིན་ན་མི་རྟག་པ་ཡིན་



པས་ཁྱབ་པ་ངེས་ན་སྒྲ་ལ་ཡང་དེ་ལྟར་ངེས་དགོས་པས་དེས་ན་སྒྲ་མི་རྟག་པར་མ་ངེས་པའི་
གོང་དུ་མཉན་བྱ་ཡིན་ན་མི་རྟག་པ་ཡིན་པས་ཁྱབ་པ་ངེས་པར་བྱེད་པའི་ཐབས་མཐུན་
དཔེ་མི་རྙེད་པའི་རྒྱུ་མཚན་གྱིས་ཡིན་ནོ། ། སྐབས་འདིར་བརྟག་པར་བྱ་བ་འདི་ཡོད་དེ།
རྣམ་བཤད་ཐར་ལམ་གསལ་བྱེད་དང༌། རིགས་རྒྱུན་ལ་བརྟེན་ནས་མཁས་པ་དག་གིས།
ཁང་བ་དེའི་ཐུན་མོང་མ་ཡིན་པའི་མིང་མི་ཤེས་ པར་ཁང་པ་དེ་འཇིག་པར་མངོན་སུམ་
གྱིས་གྲུབ་པ་གཅིག་ཡོད་པ་ལྟར། སྒྲ་མཉན་བྱའི་མིང་ཡིན་པར་མ་ཤེས་པའི་གོང་དུ་
མཉན་བྱ་སྐད་ཅིག་ཐ་མ་མི་རྟག་པར་མངོན་སུམ་དུ་ངེས་ཤིང༌། དེ་ནས་སྒྲ་མཉན་བྱའི་
མིང་ཡིན་པར་ངེས། དེའི་རྗེས་སུ་སྒྲ་མི་རྟག་པར་ངེས་པ་གཅིག་ཡོད་པ་སློབ་དཔོན་ཆོས་
མཆོག་དང་ཤནྟི་པ་སོགས་ཀྱི་དགོངས་པ་ཡིན་ཞེས་བཞེད་ལ། ཡང་མཉན་བྱ་སྒྲ་མི་རྟག་
པར་སྒྲུབ་པའི་ཐུན་མོང་མ་ཡིན་པའི་མ་ངེས་པའི་དོན་གང་ཞེ་ན། མཉན་བྱ་དེ་སྒྲ་ཁོ་
ནའི་ཐུན་མོང་མ་ཡིན་པའི་ཁྱད་ཆོས་ཡིན་པའི་སྒོ་ནས་སྒྲ་མི་རྟག་པར་མ་ངེས་པའི་གོང་དུ་
མཉན་བྱ་ཡིན་ན་མི་རྟག་པ་ཡིན་པས་ཁྱབ་པ་ངེས་པར་བྱེད་པའི་ཐབས་མཐུན་དཔེ་མི་
སྲིད་པའི་རྒྱུ་མཚན་གྱིས་ཡིན་ཞེས་བཞེད་པ་གཉིས་རང་ཚིག་འགལ་བར་འགྱུར་དུ་དོགས་
སོ། །དེ་ལ་སྤྱིར་བཏང་དམིགས་བསལ་གྱི་ཁྱད་པར་ཡོད་དོ་ཞེ་ན། དམིགས་བསལ་དེ་
ལ་འདི་དྲི་བར་བྱ་སྟེ། མཐུན་དཔེ་ལ་ལྟོས་མི་དགོས་པའི་དབང་རྣོན་ལ་ལྟོས་ཏེ་མཉན་
བྱ་སྒྲ་མི་རྟག་པར་སྒྲུབ་པའི་རྟགས་ཡང་དག་ཏུ་སོང་བ་ཡོད་ཅེས་པ་དེ་ཡང་ཅི་ལྟར་ཡིན།
དེ་ལྟར་ན། མཉན་བྱ་ཆོས་ཅན། དེ་སྒྲུབ་ཀྱི་རྗེས་ཁྱབ་ཡིན་པར་ཐལ། དེ་སྒྲུབ་ཀྱི་
མཐུན་ཕྱོགས་ཁོ་ན་ལ་བཀོད་ཚུལ་དང་མཐུན་པར་ཡོད་པར་ཚད་མས་ངེས་པ་ཞེས་པའི་
དོན་རེ་རེ་ནས་ཚང་བའི་ཕྱིར་ཏེ། ཚད་མས་ངེས་པ་ཞེས་པའི་དོན་ཡང་ཚང་བར་ཐལ།
དེ་སྒྲུབ་ཀྱི་ཕྱོགས་ཆོས་ཅན་དུ་སོང་བའི་ཕྱི་རྒོལ་གྱིས་དེ་ལྟར་ངེས་པ་ཡོད་པའི་ཕྱིར་ཟེར་ན་
ལན་ཅི་ལྟར་འདེབས་པར་བྱེད། འདི་སྐོར་རྟོགས་དཀའ་བའི་གནས་ཡིན་པས་དེ་ལ་
མགྲིན་པ་འདེགས་ནུས་པའི་མཁས་པ་ཡོད་ན་དཔྱད་རིགས་ཏེ། རྣམ་ངེས་དར་ཊཱིཀ་
ལས། འོན་ཀྱང་དོན་འདི་ནི་ཤིན་ཏུ་དཀའ་བའི་གནས་སུ་སྣང་བས་རིགས་པ་ཞིབ་ཏུ་
སྦྱངས་པའི་མཁས་པ་རྣམས་ཀྱིས་དཔྱད་པར་བྱ་བ་ཁོ་ན་ཡིན་ནོ། ། ཞེས་གསུངས་པའི་
ཕྱིར། མཉན་བྱ་སྐད་ཅིག་ཐ་མ་ལ་རྟག་པར་འཁྲུལ་བའི་རྒྱུ་མེད་ཅིང༌། མཉན་བྱ་ལ་དེ་
70



ཡོད་པའི་རྒྱུ་མཚན་གྱིས་མཉན་བྱ་སྐད་ཅིག་ཐ་མ་མི་རྟག་པར་མངོན་སུམ་དུ་རྟོགས་པའི་
སོ་སྐྱེ་ཡོད་ཀྱང་མཉན་བྱ་མི་རྟག་པར་མངོན་སུམ་དུ་རྟོགས་ པའི་ སོ་ སོ་ སྐྱེ་བོ་མེད་དེ།
དཔེར་ན་མར་མེ་སྐད་ཅིག་ཐ་མ་འཛིན་པའི་དབང་མངོན་གྱིས་དེ་ཡོངས་སུ་གཅོད་པ་
བཞིན་ཞེས་འཆད་པར་བྱེད་པ་ལ། མངོན་སུམ་ལེའུ་ལས། འབྲེལ་མེད་མར་མེ་ལ་
སོགས་ཀྱི། །འཇིག་པ་མཐོང་བས་ཡོངས་གཅོད་ཉིད། །ཅེས་གསུངས་པའི་ཕྱིར། འོ་ན་
མར་མེ་སྐད་ཅིག་ཐ་མ་མི་རྟག་པར་མངོན་སུམ་དུ་རྟོགས་པའི་སོ་སོ་སྐྱེ་བོ་ཡོད་པར་འགྱུར་
རོ་ཞེ་ན། འདོད་པ་ཁོ་ན་སྟེ། དེ་མངོན་སུམ་དུ་རྟོགས་པ་ཙམ་གྱིས་ཕྲ་བའི་མི་རྟག་པ་
མངོན་སུམ་དུ་རྟོགས་མི་དགོས་པའི་ཕྱིར། མར་མེ་སྐད་ཅིག་ཐ་མ་ཞེས་པའི་སྐད་ཅིག་དེ་
བྱ་རྫོགས་ཀྱི་སྐད་ཅིག་མ་ཡིན་པའི་ཆ་ནས་རགས་པའི་མི་རྟག་པ་ཡིན་པའི་ཕྱིར། རྒྱལ་
ཚབ་རྗེའི་ཚད་མའི་མདོའི་རྣམ་བཤད་ལས། མར་མེ་སྐད་ཅིག་ཐ་མ་ཞེས་པའི་སྐད་ཅིག་
དེ་དུས་ཀྱི་ཐུང་བའི་མཐར་ཐུག་པ་ཡིན་ན་སོ་སོ་སྐྱེ་བོས་མངོན་སུམ་དུ་མི་རྟོགས་པར་
འགྱུར་རོ་ཞེས་དང༌། མཁས་གྲུབ་རྗེའི་མངོན་ལེའི་བརྗེད་བྱང་ལས། དེ་དག་གི་སྐད་
ཅིག་གཉིས་པ་དང་གསུམ་པ་ལ་སོགས་པའི་སྐད་ཅིག་གི་ཚད་ནི་དུས་ཀྱི་ཐུང་བའི་མཐར་
ཐུག་པའི་སྐད་ཅིག་མ་མ་ཡིན་གྱི་དངོས་པོ་གང་གི་ རང་གྲུབ་དུས་ཀྱི་ སྐད་ ཅིག་ མ་ སྟེ།
ཚུར་མཐོང་མངོན་སུམ་གྱིས་ངེས་ནུས་པ་ཡར་བཅད་ཀྱི་སྐད་ཅིག་མའོ། །ཞེས་གསུངས་
པའི་ཕྱིར། འོན་ཀྱང་བྱ་རྫོགས་ཀྱི་སྐད་ཅིག་གི་ཚད་དང་ལྡན་པ་ཙམ་གྱི་སྐད་ཅིག་ལ་
སྐད་ཅིག་མ་རགས་པ་ཡིན་པས་མ་ཁྱབ་པ་འདྲ་སྟེ། མི་རྟག་པའི་དོན་ལྡོག་ཏུ་གསུངས་
པའི་སྐད་ཅིག་མ་དེ་ཡང་། བྱ་རྫོགས་ཀྱི་སྐད་ཅིག་མ་གང་ཞིག དེ་རྟོགས་པ་ལ་ཕྲ་བའི་
མི་རྟག་པ་རྟོགས་དགོས་སམ་སྙམ་དུ་དོགས་པའི་ཕྱིར། དང་པོ་གྲུབ་སྟེ། རྩ་ཤེས་ཊིཀ་
ཆེན་རིགས་པའི་རྒྱ་མཚོ་ལས། མི་རྟག་པའི་མཚན་ཉིད་དུ་གསུངས་པའི་སྐད་ཅིག་ནི་
རང་གྲུབ་པའི་དུས་ལས་དུས་གཉིས་པར་མི་སྡོད་པོ་ཡིན་གྱི་ཡུད་ཙམ་ལས་མི་སྡོད་པ་ནི་
སྐད་ཅིག་མའི་དོན་མ་ཡིན་ནོ། །ཞེས་གསུངས་པའི་ཕྱིར། རང་གྲུབ་དུས་ལས་སྐད་ཅིག་
གཉིས་པར་འཇིག་པ་དེ་རང་ལྡོག་གི་ངོས་ནས་ཕྲ་བའི་མི་རྟག་པ་ཡིན་ཡང་། དེ་ལོ་ལྟ་བུ་
དང་ཚོགས་ན་ཚོས་ཞག་སུམ་བརྒྱ་དྲུག་ཅུའི་ཡུན་ཚད་དང་། ཉིན་ཞག་ལྟ་བུ་དང་ཚོགས་
ན་ཡུད་ཙམ་དྲུག་ཅུའི་ཡུན་ཚད་དང་། མར་མེ་སྐད་ཅིག་ཐ་མ་དང་ཚོགས་ན་བྱ་རྫོགས་
71



ཀྱི་སྐད་ཅིག་གི་ཡུན་ཚད་དུ་འགྱུར་བས་དེ་ཙམ་ནི་རགས་པའི་མི་རྟག་པ་དང་། ཡང་ལོ་
དང་ཉིན་ཞག་དང་མར་མེ་སྐད་ཅིག་ཐ་མ་རྣམས་སྐྱེས་ཙམ་ནས་སྐད་ཅིག་སོ་སོར་འཇིག་
པ་ཕྲ་བའི་མི་རྟག་པ་དང་དེའི་ཚད་ཀྱང་ཐུང་མཐའི་སྐད་ཅིག་མའི་ཚད་ལ་བྱ་རུང་བར་
སེམས་ཏེ། རྒྱལ་ཚབ་རྗེའི་ཕར་ཕྱིན་ལམ་ཊཱིཀ་ལས། དེ་ཡང་སྡུག་བསྔལ་གྱི་ཕུང་པོ་
འདི་ཆུ་ཡི་ཆུ་བུར་དང་རེ་གཟར་གྱི་བབ་ཆུ་ལྟར་སྐད་ཅིག་ཀྱང་མི་སྡོད་པར་འགྲོ་བ་སེ་གོལ་
གཏོགས་པའི་ཡུན་ལའང་སུམ་བརྒྱ་དྲུག་ཅུ་རེ་ལྔ་འདའ་བའི་ཚུལ་བསམ་ནས་ཡིད་བརྟན་
ཅུང་ཟད་མེད་པས་མི་རྟག་པའི་འདུ་ཤེས་བསྒོམ་པར་བྱའོ། ། ཞེས་གསུངས་ པའི་ཕྱིར། །
ཡང་སྒྲ་འཛིན་དབང་མངོན་གྱིས་སྒྲ་དང་མི་རྟག་པ་གཉིས་ཀ་སྣང་བཞིན་དུ་ སྒྲ་ལ་སྒྲོ་
འདོགས་ཆོད་པ་ལྟར། སྒྲ་མི་རྟག་པ་ལ་ཅིའི་ཕྱིར་སྒྲོ་འདོགས་མ་ཆོད་ཅེ་ན། སྒྲ་འཛིན་
དབང་མངོན་ལ་སྒྲ་གསལ་ བར་སྣང་ཞིང་སྣང་བ་ལྟར་ངེས་པ་འདྲེན་པའི་བག་ཆགས་
གོམས་པ་ཤས་ཆེ་བའི་མཐུན་རྐྱེན་ཚང་ཞིང་། སྒྲ་སྒྲ་མ་ཡིན་པར་སྒྲོ་འདོགས་པའི་འགལ་
རྐྱེན་མེད་ལ། སྒྲ་འཛིན་དབང་མངོན་གྱིས་སྒྲ་མི་རྟག་པར་སྣང་ནའང་སྣང་བ་ལྟར་ངེས་
པ་འདྲེན་པའི་བག་ཆགས་ སོ་ སོ་སྐྱེ་བོ་ལ་བརྟན་པོ་མེད་ པས་ མཐུན་རྐྱེན་མ་ཚང་ཞིང་།
འགལ་རྐྱེན་སྒྲ་རྟག་ པར་འཁྲུལ་བའི་བག་ཆགས་འཐུག་ པའི་དབང་གིས་དེ་ལྟར་སྒྲོ་་་་
འདོགས་ཆོད་མ་ཆོད་ཀྱི་ཁྱད་པར་བྱུང་བ་ཡིན་ཏེ། དཔེར་ན་ལྷས་སྦྱིན་རྒྱང་རིང་པོ་ནས་
འོང་བ་མཐོང་བའི་ཚེ་མཐོང་ཡུལ་ལྷས་སྦྱིན་གྱི་སྟེང་དུ་སེམས་ཅན་ཡིན་པ་དང་མི་ཡིན་པ་
དང་ལྷས་སྦྱིན་ཡིན་པའི་ཆ་རྣམས་ལྷས་སྦྱིན་དང་དབྱེར་མེད་པའི་ཚུལ་གྱིས་གནས་པའི་
དབང་གིས། ལྷས་སྦྱིན་མཐོང་བ་ན་དེ་དག་མ་ལུས་པར་མཐོང་ཡང༌། ཡུལ་ཐག་རིང་
བའི་འགལ་རྐྱེན་གྱི་དབང་གིས་སེམས་ཅན་མ་ཡིན་པ་དང་མི་མ་ཡིན་པ་དང་ལྷས་སྦྱིན་མ་
ཡིན་ནོ་སྙམ་པའི་སྒྲོ་འདོགས་རྣམས་རིམ་གྱིས་ཆོད་པར་འགྱུར་བ་བཞིན་ནོ། ། མ་གྲུབ་
པའི་རྟགས་ལ་ཕྱོགས་ཆོས་མ་གྲུབ་པ་དགོས་ཤིང་། དེ་ལ་དོན་དང་བློ་དང་རྒོལ་བ་ལ་
ལྟོས་ནས་མ་གྲུབ་པ་གསུམ་ཡོད་ཅེས་གྲགས་ཤིང་། དོན་ལ་ལྟོས་ཏེ་མ་གྲུབ་ཅེས་པའི་
དོན་དེ་གང་ལ་བྱ་ཞེ་ན། ཁོ་བོ་ནི་དེ་ལ་གཏོལ་ཅི་ཡང་མ་བྱུང་སྟེ། རིགས་རྒྱན་དུ་དོན་
ལ་ལྟོས་ཏེ་མ་གྲུབ་པ་དེ་ལ་དབྱེ་ན། གཞི་མ་གྲུབ་ནས་མ་གྲུབ་པ་དང་། ཐ་དད་མེད་
ནས་མ་གྲུབ་པ་གཉིས་སུ་ཕྱེ་བ་ལ་བསམ་ན་དོན་སྟེང་ནས་རྟགས་ཆོས་དོན་གང་རུང་གཞི
72



མ་གྲུབ་པའམ། དེ་དག་གི་འབྲེལ་བ་གཞི་མ་གྲུབ་པ་ལ་བྱེད་དམ་སྙམ་ཞིང་། ཡིད་ཀྱི་
མུན་སེལ་དུ་ཐ་དད་མེད་ནས་མ་གྲུབ་པ་གསུམ་པོ་འདི་བློ་ལ་ལྟོས་ཏེ་མ་གྲུབ་པ་ཡིན་གྱི་དོན་
ལ་ལྟོས་ཏེ་མ་གྲུབ་པ་ལ་འདོད་པ་ནི་མ་ཤེས་པའོ་ཞེས་སོགས་ཀྱིས་གནོད་བྱེད་བརྗོད་པ་ལ་
དཔག་ན་ཆོས་ཅན་ཁྱད་གཞི་དང་རྟགས་དང་ཆོས་གཉིས་དེའི་ཁྱད་ཆོས་སུ་འཆར་རྒྱུ་ཡོད་
པའམ་ཆོས་ཅན་གྱི་སྟེང་དུ་ཆོས་དང་རྟགས་གཉིས་བསྒྲུབ་བྱ་སྒྲུབ་བྱེད་དུ་བློ་ངོར་འབྲེལ་བ་
ཞིག་ལ་དགོངས་སམ་སྙམ་པ་ནི་རྨོངས་བློས་དཔོག་ཚོད་ཡིན་གྱི། དོན་ལ་འབྱོར་བར་
ཡོད་མེད་ནི་མཛངས་པའི་བློ་གྲོས་ཀྱིས་དཔྱོད་རིགས་སོ། །དེ་བཞིན་དུ་བློ་ལ་ལྟོས་ནས་མ་
གྲུབ་པ་དང་རྒོལ་བ་ལ་ལྟོས་ནས་མ་གྲུབ་ཅེས་པའི་དོན་ཡང་གཡམ་ལ་རྒྱུག་པ་མ་ཡིན་པར་
དེ་དང་འདི་ཞེས་སྨྲ་རྒྱུ་ཡོད་པ་གལ་ཆེའོ། །སྨྲས་པ། མ་ལ་ཡ་རིར་སྐྱེས་པའི་ཙན་དན་
ལས། ། ཚིག་རོ་ མགལ་དུ་མགལ་པོ་ཆེར་འཛིན་པའི། ། དུས་ངན་འདི་ལ་ བས་ མཐའི་
བདག་ལྟ་བུས། ། གླེགས་བམ་འདྲི་འདོད་ངལ་བའི་རྒྱུར་ཟད་ཀྱང་། །རང་ཉིད་མི་ཤེས་
བཞིན་དུ་འོལ་ཚོད་ཀྱིས། །ཟོམ་འཇོག་མུན་ནག་འདོམ་འཇལ་དེ་འདྲའི་རིགས། །བདག་
གི་ཡིད་ལ་ཤིན་ཏུ་འཚེར་བས་ན། །ཚོམ་པའི་རིགས་དང་གོ་ངེས་སྤེལ་བའོ། ། མི་དབང་
བཀུམས་ནས་ལོ་མང་འདས་གྱུར་ཀྱང་། ། དེ་ཡི་གྲགས་པ་ད་དུང་གླེང་བ་ལྟར། །འདིར་
ཡང་མཁས་མིང་ བསྐལ་ བར་མི་ཉམས་ཆེད། ། འབྲས་རྟས་དུས་བསྟན་ བཅོས་ལག་རྗེས་་་
འདོད་པས་བགྱིས། །ཚད་མའི་སྐྱེས་བུའི་གྲལ་དུ་མ་ཆུད་ཀྱང་། །གཞན་ཕན་ཉུང་ཟད་
འབྱུང་འགྱུར་ལ་རེ་སྟེ། ། སེམས་དགེ་བ་ལ་ཉེས་མེད་ཅེས་པ་བཞིན། །གང་དྲན་བྱུ་རུ་
ལུགས་སུ་བྲིས་པ་ཡིན། །ཚུར་མཐོང་བློ་གྲོས་ཀུན་རིག་མིན་པའི་ཕྱིར། །རང་བཟོས་ཤེས་
རློམ་ཕོ་ཚོད་དཔའ་ཐལ་ཏེ། །མཁས་པ་འབྲིད་པར་འགྱུར་བའི་གཏམ་མཆིས་ན། །ངན་
སྐྱགས་བཞིན་དུ་ཕྱིས་མིག་མི་ལྟ་རིགས། ། དེ་ཕྱིར་འདི་ཉིད་ཚད་མ་ཡང་དག་ཅེས། །
བསྙོན་མི་འདིང་བས་མཁས་རྣམས་འགོག་མཛོད་དང་། །ལུགས་དང་མཐུན་པ་བྱུང་ཚེ་ཁོ་
བོས་ཀྱང་། ། སྙིམ་པའི་མེ་ཏོག་ཟུམ་ནས་གུས་པར་བྱེད། །དེ་ལ་བརྟེན་པའི་རྣམ་དཀར་
གང་ཐོབ་དེས། །ཐུབ་བསྟན་ཉི་མའི་མདངས་བཟང་ལྟ་ངན་གྱི། །རཱ་ཧུའི་གྲིབ་མས་ནམ་
ཡང་མི་སྒྲིབ་པར། ། བཤད་སྒྲུབ་སྣང་བ་ཇེ་ཆེར་འཕེལ་བར་ཤོག། ཅེས་རྟགས་རིགས་ཀྱི་་
ཟིན་བྲིས་ཉི་མའི་འོད་ཟེར་འདི་ནི་ལྷ་སའི་རབ་འབྱམས་པ་ཨ་ལག་ཤ་བ་ངག་དབང་བསྟན་དར་གྱིས་
73



བྲིས་པ་ཡིན་ནོ། །ཞེས་པ་འདི་ནི་སྐུ་འབུམ་བྱམས་པ་གླིང་དུ་དཔར་དུ་བསྒྲུབས་པའོ། །
74



༄༅། །མ་དམིགས་པའི་རྟགས་ཀྱི་གོ་དོན་མདོར་
བསྡུས་བཞུགས་སོ། །
མ་ དམིགས་ པའི་ རྟགས་ལ། མི་སྣང་བ་མ་ དམིགས་ པ་དང༌། སྣང་རུང་མ་་
དམིགས་པ་གཉིས། དང་པོའི་སྦྱོར་བ་འགོད་དུས་ནི། དགག་གཞིའི་སྟེང་དུ་དགག་
བྱའི་ཆོས་དེ་ཡོད་ཀྱང་རུང་མེད་ཀྱང་རུང་ཕྱི་རྒོལ་ལ་གཏན་ནས་སྣང་མི་རུང་ན་རྒོལ་བ་དེ་
ལ་མི་སྣང་བ་མ་དམིགས་པའི་རྟགས་འགོད་པའི་དུས་ཡིན་ལ། དེའི་ཚུལ་ནི་མདུན་གྱི་
གཞི་འདིར་ཆོས་ཅན། ཤ་ཟ་བསྐལ་དོན་དུ་སོང་བའི་གང་ཟག་གིས་ཤ་ཟ་ཡོད་ཅེས་ཐ་
སྙད་སྦྱོར་མི་ནུས་ཏེ། མདུན་གྱི་གཞི་འདིར་ཤ་ཟ་ཡོད་ན་ཡང་ཤ་ཟ་བསྐལ་དོན་དུ་སོང་
བའི་གང་ཟག་དེའི་ཚད་མ་ལ་མི་ སྣང་བའི་ཕྱིར། ཞེས་ པའི་ཚུལ་གྱིས་དགོད་པར་་་་་
བྱའོ། །དེའི་རྒྱུ་མཚན་ནི་ཤ་ཟ་ཞེས་པའི་སེམས་ཅན་ཕྲ་མོ་དེ་ངེད་ཚོ་ལ་ཤིན་ཏུ་ལྐོག་གྱུར་
ཏུ་སོང་བའི་རྒྱུ་མཚན་གྱིས་གལ་ཏེ་མདུན་གྱི་གཞི་འདིར་དེ་ཡོད་ན་ཡང་ངེད་ཚོ་ལ་གཏན་
ནས་སྣང་མི་རུང་བའི་རྒྱུ་མཚན་གྱིས་ཡིན་ནོ། །འདི་ལ་འཁྲུལ་ནས་བར་སྲིད་ཤིན་ཏུ་ལྐོག་
གྱུར་ཡིན་ཟེར་ན་མི་རུང་སྟེ། བར་དོ་བ་ཅུང་ཟད་ལྐོག་གྱུར་ཡིན་པའི་ཕྱིར་ཏེ། དེ་
དངོས་སྟོབས་གྱི་རིགས་པས་སྒྲུབ་ནུས་པའི་ཕྱིར་ཏེ། མཛོད་ལས། འབྲུ་ཡི་རྒྱུན་དང་
ཆོས་མཐུན་ཕྱིར། ། སྲིད་པ་ཆད་ལས་འབྱུང་བ་མིན། །ཞེས་གསུངས་པའི་ཕྱིར། འོན་
ཀྱང་བར་དོ་བའི་དབྱིབས་དང་ཁ་དོག་ཤིན་ཏུ་ལྐོག་གྱུར་ཡིན་པའང་ཊིཀ་ཆེན་རིགས་པའི་
རྒྱ་མཚོའི་དགོངས་པ་ཡིན་ནོ། །ཁ་ཅིག་བར་དོའི་ཚེ་ཚད་ཞག་བདུན་དུ་ངེས་ཞེས་པ་མིའི་
དབང་དུ་བྱས་པ་ཡིན་ཟེར་ན། དེ་མི་འཐད་དེ། ལྷ་དང་དམྱལ་བའི་བར་སྲིད་དག་ལྷ་
དེ་དང་དམྱལ་བ་རང་གི་ཞག་བདུན་དུ་ངེས་པ་ཡིན་པའི་ཕྱིར་ཏེ། བར་དོའི་ཚེ་ཚད་
འགྲོ་བ་རང་རང་གི་ཞག་བདུན་དུ་ངེས་ཞེས། མཛོད་ཊིཀ་མངོན་པའི་རྒྱུན་དུ་བྱུང་བ་
ལྟར། སྒོ་མང་དཔོན་སློབ་ཆོས་གྲགས་ཀྱིས་གསུངས་ཤིང་། དེ་བཞིན་དུ་སྙིགས་དུས་
ཀྱི་མཁས་པ་ཆེན་པོ་གུང་ཐང་པ་རིན་པོ་ཆེས་བཞེད་པ་གང་ཞིག དེ་དག་མདོ་དྲན་པ་



ཉེར་བཞག་དང་ཡང་མཐུན་པ་ཡིན་པའི་ཕྱིར་རོ། ། གཉིས་པ་སྣང་རུང་མ་དམིགས་པའི་
རྟགས་ཀྱི་གོ་དོན་ནི། གཞི་དེར་དགག་བྱའི་ཆོས་དེ་ཡོད་ན་ཕྱི་རྒོལ་ལ་དངོས་སུ་སྣང་
རུང་ཡིན་པ་ལ། གལ་ཏེ་གཞི་དེ་ན་ཆོས་དེ་མེད་ནས་དངོས་སུ་མི་སྣང་བའི་དེ་གཞི་དེར་
ཆོས་དེ་མེད་པར་བསྒྲུབ་པ་ལ་སྣང་རུང་མ་དམིགས་པའི་རྟགས་ཀྱིས་བསྒྲུབ་དགོས་པའི་
དུས་ཡིན་ལ། དེའི་ཚུལ་ནི་དཔེར་ན་བུམ་པ་མེད་པ་གཞིར་བཞག་ནས་མདུན་གྱི་གཞི་
འདིར་ཆོས་ཅན། བུམ་པ་མེད་དེ། ཡོད་ན་དངོས་སུ་སྣང་རུང་བ་ལས་ཕྱི་རྒོལ་ཁྱོད་ཀྱི་
ཚད་མས་མ་དམིགས་པའི་ཕྱིར། ཞེས་པའི་ཚུལ་གྱིས་དགོད་པར་བྱའོ། །དེ་ལ་དབྱེ་ན།
འབྲེལ་ཟླ་མ་དམིགས་པའི་རྟགས་དང༌། འགལ་ཟླ་དམིགས་པའི་རྟགས་གཉིས། དང་
པོ་ལ། རྒྱུ་དང་ཁྱབ་བྱེད་དང་རང་བཞིན་དང་དངོས་འབྲས་ མ་དམིགས་ པ་ དང་་་་
བཞིའོ། །དང་པོ་ནི། སྔོ་འཕྱུར་བ་དང་ལྡན་པའི་མཚན་མོའི་རྒྱུ་མཚོ་ན་ཆོས་ཅན། དུ་
བ་མེད་དེ། མེ་མེད་པའི་ཕྱིར། ཞེས་པ་ལྟ་བུ་ཡིན་ལ། ་སྦྱོར་བ་འདིའི་ཤེས་འདོད་
ཆོས་ཅན་ལ་མཚན་མོའི་རྒྱ་མཚོ་ཞེས་སྨོས་པའི་རྒྱུ་མཚན་ནི། སྤྱིར་ཉིན་དུས་སུ་དུ་བ་
ཆུང་ཆུང་ཐག་རིང་པོ་ནས་མཐོང་དུ་རུང་ལ། མེ་དེ་ལྟར་མིན་པ་དང་། མཚན་དུས་སུ་
སྤོས་མེ་ལྟ་བུ་མེ་ཕྲ་མོ་ཙམ་ཡང་མཐོང་དུ་རུང་ལ་དུ་བ་དེ་ལྟར་མིན་པའི་རྒྱུ་མཚན་གྱིས་ཡིན་
ལ། དེ་ཡང་སྦྱོར་བ་དེ་འགོད་ཡུལ་ནི་ཆུ་ཚན་ལྟ་བུ་མཚོའི་སྟེང་དུ་དགུན་དུས་སུ་རླངས་
པ་ཐུལ་བ་མཐོང་ནས་དེ་དུ་བ་ཡིན་པར་འཁྲུལ་བ་སྐྱེས་པའི་རྒོལ་བ་ཡིན་པས། དེ་ལ་
གཞི་དེར་དུ་བ་མེད་ཅེས་སྨྲ་ན་ཁོ་བོས་དུ་བ་མངོན་སུམ་དུ་མཐོང་ནས་སྨྲ་བ་ལ་ཁྱེད་ཅག་
གིས་དེ་སྐད་མ་ཟེར་ཞེས་རྒོལ་བར་འགྱུར་བས། དེས་ན་གཞི་དེར་དུ་བ་མེད་པར་སྒྲུབ་
སླ་བ་ལ་དགོངས་ནས་མཚན་དུས་སུ་རྒོལ་བ་དེའི་ངོར་སྔོ་འཕྱུར་བ་དང་ལྡན་པའི་མཚན་
མོའི་རྒྱུ་མཚོ་འདི་ན་ཆོས་ཅན། དུ་བ་མེད་དེ། མེ་མེད་པའི་ཕྱིར། མཚན་དུས་ཡིན་
པས་གཞི་དེར་མེ་ཡོད་ན་མངོན་སུམ་ལ་སྣང་རུང་ཞིང་། གཞི་གང་དང་གང་ན་མེ་མེད་
ན་དུ་བ་མེད་པས་ཁྱབ་པ་ཡང་གྲུབ་པས་དེ་ལྟར་སྒྲུབ་སླའོ། །དེའི་ཕྱིར་ཉིན་དུས་ཡིན་ན་
གཞི་དེ་ན་ཆོས་ཅན། དུ་བ་མེད་དེ། དུ་བ་ཚད་མས་མ་དམིགས་པའི་ཕྱིར། ཞེས་
རང་བཞིན་གྱི་རྟགས་ཀྱིས་བསྒྲུབ་དགོས་པ་ཡིན་ནོ། ། འདི་ལ་གཞན་གྱིས་བཤད་པ་མི་
སྣང་བས་ཁོ་བོ་འབའ་ཞིག་གིས་གསལ་བར་བྱས་ཡོད་ཀྱི་དགའ་བར་གྱིས་ཤིག གཉིས་
༢6



པ་ཁྱབ་བྱེད་མ་དམིགས་པ་འགོད་ཡུལ་དང་འགོད་དུས་ནི། མདུན་རིའི་ངོ་ན་ཤིང་མང་
བོ་ཡོད་པ་མངོན་སུམ་དུ་མཐོང་ན་ཡང་ ཤ་བ་དང་ཤུག་པའི་ཁྱད་པར་ངེས་མི་ནུས་ཤིང་
རྒྱབ་རིའི་ངོ་ན་ཤ་བ་དང་ཤུག་པ་ཡོད་མེད་ལ་ཐེ་ཚོམ་ཟ་བའི་རྒོལ་བ་དེའི་ངོར་མདུན་རི་
འདི་དང་ཐག་ཉེ་རིང་མཚུངས་པའི་རྒྱབ་རིའི་ངོ་ན་ཆོས་ཅན། ཤ་བ་མེད་དེ། ཤིང་
མེད་པའི་ཕྱིར་ཞེས་དགོད་པར་བྱའོ། །ཤུ་བ་ཨ་ཀ་རུའི་མིང་ཡིན་ཞིང་ཤིང་གི་བྱེ་བྲག་ཡིན་
པས་ཁྱབ་བྱ་དང་དེའི་ཁྱབ་བྱེད་ཤིང་རྟགས་སུ་བཀོད་པའི་ཚེ་ན་མེད་ཚིག་སྦྱར་བའི་ཆ་
ནས་ཁྱབ་བྱེད་མ་དམིགས་པ་ཟེར་རོ། །གསུམ་པ་རང་བཞིན་མ་དམིགས་པ་ནི། བུམ་
པས་དག་པའི་ས་ཕྱོགས་ན་ཆོས་ཅན། བུམ་པ་མེད་དེ། ཡོད་ན་ཚད་མས་དམིགས་
དགོས་པ་ལས་མ་དམིགས་པའི་ཕྱིར་ཞེས་པ་ལྟ་བུ་ཡིན་ལ། བུམ་པ་ཚད་མས་མ་དམིགས་
པ་བུམ་པ་མེད་པའི་རང་བཞིན་ཏེ་མཚན་ཉིད་ཡིན་པའི་ཆ་ནས་རང་བཞིན་མ་དམིགས་པ་
ཞེས་བྱའོ། །བཞི་བ་དངོས་འབྲས་མ་དམིགས་པ་ནི། ཉིན་དུས་གཞིར་བཞག་ནས་བླ་
གབ་མེད་པའི་མྱ་ངམ་ཐང་ན་ཆོས་ཅན། དུ་བའི་དངོས་རྒྱུར་གྱུར་པའི་མེ་སྐད་ཅིག་ཐ་
མ་མེད་དེ། དུ་བ་མེད་པའི་ཕྱིར་ཞེས་པ་ལྟ་བུའོ། །འདི་འགོད་དུས་ཉིན་དུས་ཡིན་པས་
དེ་འདྲའི་གཞི་དེའི་སྟེང་གི་ཆར་དུ་བ་ཡོད་ན་མངོན་སུམ་དུ་མཐོང་རུང་ཞིང་། འོག་གི་
ཆར་མེ་ཡོད་ན་ཡང་ཉི་མའི་འོད་ཀྱིས་མཐོང་དུ་མི་རུང་བའི་ཚེ་ན་དགོད་པར་བྱ་བ་ཡིན་
ནོ། ། གལ་ཏེ་མཚན་དུས་ལྟ་བུ་མེ་སྣང་རུང་གི་དུས་ཡིན་ན། དེ་འདྲའི་མྱ་ངམ་ཐང་ན་
ཆོས་ ཅན། མེ་མེད་དེ། མེ་ཚད་ མས་ མ་དམིགས་པའི་ཕྱིར་ཞེས་རང་བཞིན་་་་
དམིགས་པ་དགོད་དགོས་སོ། །གཉིས་པ་འགལ་ཟླ་དམིགས་པའི་རྟགས་སྦྱོར་ལ། ལྷན་
ཅིག་མི་གནས་འགལ་ལ་བརྟེན་པ་དང་། ཕན་ཚུན་སྤངས་འགལ་ལ་བརྟེན་པ་གཉིས།
དང་པོ་ལ། ལྷན་ ཅིག་ མི་གནས་འགལ་གྱི་དོན་སྤྱིར་བཤད་ པ་དང༌། འགལ་ ཟླ་་་
དམིགས་པའི་རྟགས་བྱེ་བྲག་ཏུ་བཤད་པ་གཉིས། དང་པོ་ལ་ལྷན་ཅིག་མི་གནས་འགལ་
གྱི་ཁུངས་ནི། གཞན་དོན་ལེའུ་ལས། ཡོད་ན་ཡོད་པས་མེད་ཕྱིར་རོ། །ཞེས་པའི་རྐང་
པ་གཅིག་པུ་དེ་ཉིད་ཡིན་ཞིང་། ཚ་གྲང་གཉིས་ལྷན་ཅིག་མི་གནས་འགལ་ཟེར་ཡང་དེ་
གཉིས་གཞི་གཅིག་གི་སྟེང་དུ་ཕྲད་པ་ཡོད་དེ། རང་གི་ལག་པ་གྲང་བས་ཁྱབ་ཡོད་པའི་
ཚེ་མེ་ལ་སྤོས་པ་ན་ལག་པ་ལ་གྲང་བའི་རེག་བྱ་ཡོད་བཞིན་དུ་ཚ་བའི་རེག་བྱ་ཚོར་བར་མྱོང་



བས་གྲུབ་པའི་ཕྱིར་རོ། །འོ་ན་དེ་གཉིས་ལྷན་ཅིག་ མི་གནས་འགལ་ཇི་ལྟར་ཡིན་ཞེ་ན།
ཕན་ཚུན་ནུས་པ་མཚུངས་པའི་སྒོ་ནས་རྒྱུན་ཡུན་རིང་དུ་གནོད་མེད་དུ་གྲོགས་སུ་མི་རུང་
བའི་རྒྱུ་མཚན་གྱིས་ཡིན་ཏེ། དཔེར་ན་གྲོང་རེག་ཡོད་པའི་ས་ན་མེ་སྟོབས་ལྡན་རྒྱུན་དུ་
གནས་ན་ཅིག་ཤོས་ངེས་པར་ལྡོག་པས་ཁྱབ་པའི་ཕྱིར་རོ། །སྣང་མུན་གཉིས་ལྷན་ཅིག་མི་
གནས་འགལ་ཡིན་ཡང་དེ་ལྟར་ཕྲད་པ་གཏན་མི་སྲིད་དེ། གཞི་དེར་སྣང་བ་སྐྱེ་བ་དང་
མུན་པ་འགག་པ་ཡང་དུས་མཉམ་དེར་གཅིག་སྐྱེས་པ་དང་ཅིག་ཤོས་འགགས་ཟིན་པ་ཡང་
དུས་མཉམ་པའི་ཕྱིར་རོ། །སྣང་མུན་གཉིས་ཕྲད་པ་མེད་ཅེས་པའི་དོན་ཡང་གཞི་གཅིག་
གི་སྟེང་དུ་དེ་གཉིས་ཚོགས་པ་མེད་པའི་དོན་ལ་བྱ་ཡི་འདབས་ཉེ་བ་ཙམ་གྱིས་ཕྲད་པར་
འདོད་ན་མི་འཐད་དེ། མར་མེའི་གོང་བུའི་གྲིབ་མ་དང་མར་མེའི་འོད་གཉིས་འདབས་
ཉེ་བར་གནས་པ་མངོན་སུམ་གྱིས་གྲུབ་པའི་ཕྱིར་རོ། ། ཚ་གྲང་གཉིས་ཕྲད་པ་ཡོད་ཀྱང་
གནོད་བྱ་གནོད་བྱེད་དུ་འགྱུར་ཚུལ་ནི། ཚ་གྲང་གཉིས་སྐད་ཅིག་དང་པོ་ལ་ཕྲད་སྐུད་
ཅིག་གཉིས་པ་ལ་ཚ་རེག་གིས་གྲང་རེག་ནུས་ཆུང་གི་ངོ་བོར་སྐྱེད། སྐད་ཅིག་གསུམ་པ་
ལ་གྲང་རེག་ནུས་མེད་དུ་བྱས་པའི་སྒོ་ནས་གྲང་རེག་གི་རྒྱུན་གཅོད་པར་བྱེད་ལ། དེ་
ཡང་ཚ་གྲང་གཉིས་སྐད་ཅིག་དང་པོར་ཕྲད་པའི་དུས་དེར་ཚ་གྲང་གཉིས་གནོད་མེད་དུ་
སྟོབས་མཚུངས་སུ་གནས་ཤིང་གྲང་རེག་དེས་ཉེར་ལེན་དང་ཚ་རེག་གིས་ལྷན་ཅིག་བྱེད་
རྐྱེན་བྱས་པ་ལ་བརྟེན་ནས། སྐད་ཅིག་གཉིས་པའི་དུས་སུ་གྲང་རེག་ནུས་ཆུང་གི་ངོ་བོར་
གྱུར་པ་དེ་སྐྱེད་པར་བྱེད་ལ། སྐད་ཅིག་གསུམ་པའི་དུས་སུ་ གྲང་རེག་ནུས་ཆུང་གི་ངོ་
བོར་གྱུར་པ་དེ་རིགས་འདྲ་ཕྱི་མ་སྐྱེད་པའི་ནུས་མེད་ཀྱི་ངོ་བོར་གྱུར་པ་དེ་ལ་གྲང་རེག་ལྡོག་
པ་ཡིན་ཟེར་རོ། །འདི་ལ་ཁ་ཅིག་གིས། ཚ་གྲང་གཉིས་སྐུད་ཅིག་དང་པོར་ཕྲད་ཅེས་
པའི་ཐ་སྙད་སྦྱར་མི་རུང་སྟེ། མཁས་གྲུབ་རྗེའི་མངོན་ལེའི་ཟིན་བྲིས་ལས། ཚ་གྲང་གི་
རེག་པ་དང་སྣང་མུན་སོགས་གང་ལའང་སྐད་ཅིག་དང་པོར་ཕྲད་གཉིས་པ་ལ་ནུས་ཆུང་དུ་
བྱས་ཞེས་པ་ནི། འཐད་ལྡན་སོགས་ཚད་ལྡན་གྱི་གཞུང་གང་ནས་ཀྱང་ཟུར་ཙམ་ཡང་
བཤད་པ་མེད་ཀྱི། བོད་སྔ་མ་དག་གིས་ཐ་སྙད་བརྒྱུད་པ་ན་ཁུང་དུ་འདྲིས་པར་བྱེད་
པའི་བརྡའ་ཁྱད་ཙམ་མོ། །ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། དེ་སྣང་མུན་ལྟ་
བུ་ ཕྲད་པ་མེད་པའི་དོན་ཡིན་གྱི་གཞན་དུ་ན་ཟིན་བྲིས་ རང་ལ་ནང་འགལ་ཡོད་པར་
འ8



འགྱུར་ཏེ། དེ་མ་ཐག་གཞུང་དེ་ཉིད་ལས། གྲང་རེག་ནུས་ཆུང་འགག་ཁ་མ་དང་ལྷན་
ཅིག་ཕྲད་པའི་ཚ་རེག་སྟོབས་ཆེན་ཡང་གྲང་རེག་ནུས་ཆུང་དེ་དང་ལྷན་ཅིག་མི་གནས་
འགུལ་ཡིན་ཏེ། ཞེས་གསུངས་པའི་ཕྱིར། མདོར་ན་ཚ་གྲང་གཉིས་འདབས་ཉེ་བ་ལ་
དེ་གཉིས་ཕྲད་པའི་ཐ་སྙད་གདགས་སུ་རུང་ཡང་། སྣང་མུན་གཉིས་ལ་དེ་ལྟ་བུའི་ཐ་
སྙད་གཏན་མེད་དེ། སྣང་བ་སྐྱེས་པ་དང་མུན་པ་འགགས་པ་དུས་མཉམ་པའི་གནད་
ཀྱིས་སོ། ། སྤྱིར་ ཐ་སྙད་ཟོར་ཡངས་ པའི་དབང་དུ་བཏང་ན་ཚ་གྲང་གཉིས་དངོས་སུ་་
གནོད་བྱ་གནོད་བྱེད་ཡིན་པས་ལྷན་ཅིག་མི་གནས་འགལ་ཡིན་ཞེས་ཐ་སྙད་སྦྱར་རུང་མོད།
འོན་ཀྱང་དེ་གཉིས་ལྷན་ཅིག་ཏུ་གནས་པའམ་ཕྲད་པ་ཤིན་ཏུ་ཡོད་དེ། ཚ་རེག་གིས་གྲང་
རེག་གི་རྒྱུན་གཅོད་པར་བྱེད་པ་ལ་སྐད་ཅིག་གསུམ་གྱི་ཡུན་ཡོད་དགོས་པས། དེ་ལྟར་ན་
སྐད་ཅིག་གཉིས་ཀྱི་ཡུན་ལ་དེ་གཉིས་ལྷན་ཅིག་ཏུ་གནས་པ་ཡོད་པའི་ཕྱིར་རོ། །དེས་ན་ཚ་
གྲང་ཕྲད་པའི་སྐད་ཅིག་དང་པོ་ལ་དེ་གཉིས་ལྷན་ཅིག་ཏུ་གནས་པ་ཡོད་ཅིང་། དེའི་
རྗེས་སུ་དེ་གཉིས་ཕྲད་དུས་གྱི་གྲང་རེག་སྐད་ཅིག་དང་པོས་ཉེར་ལེན་དང༌། དེ་དུས་ཀྱི་
ཚ་རེག་སྐད་ཅིག་དང་པོས་ལྷན་ཅིག་བྱེད་རྐྱེན་བྱས་པའི་སྒོ་ནས། གྲང་རེག་སྐད་ཅིག་
དང་པོ་དེས་རང་གི་སྐད་ཅིག་གཉིས་པ་རང་འབྲས་ཕྱི་མ་སྐྱེད་པའི་ནུས་ཆུང་གི་ངོ་བོར་
སྐྱེད་ལ། དེ་གཉིས་རྒྱུ་འབྲས་ཡིན་པས་ལྷན་ཅིག་མི་གནས་འགལ་མ་ཡིན་ཞིང་དཔེ་རྗེས་
སུ་གྲང་རེག་སྐད་ཅིག་གཉིས་པས་ཉེར་ལེན་དང་། ཚ་རེག་སྐད་ཅིག་གཉིས་པས་ལྷན་
ཅིག་བྱེད་རྐྱེན་བྱེད་པའི་སྒོ་ནས་གྲང་རེག་སྐད་ཅིག་གསུམ་པ་རང་འབྲས་ཕྱི་མ་སྐྱེད་པའི་
ནུས་མེད་ཀྱི་ངོ་བོར་བསྐྱེད་ལ། དེ་འདྲའི་ཚ་གྲང་ཡང་རྒྱུ་འབྲས་ཡིན་གྱི་གནོད་བྱ་གནོད་
བྱེད་མ་ཡིན་ནོ། །འོ་ན་གང་ཞེ་ན། སྐད་ཅིག་གསུམ་པོ་ཆ་ཤས་སུ་ལྡན་པའི་ཚ་རེག་དེ་
དང་སྐད་ཅིག་དང་པོ་ནུས་ལྡན། གཉིས་པ་ནུས་ཆུང་། གསུམ་པ་ནུས་མེད་རྣམས་ཆ་
ཤས་སུ་ལྡན་པའི་གྲང་རེག་གཉིས་ལྷན་ཅིག་མི་གནས་འགལ་ཡིན་ནོ། ། སྣང་མུན་གཉིས་
ཅི་ལྟར་ཡིན་ཞེ་ན། དེ་ཡང་དཔེར་ན་མར་མིའི་སྣང་བ་སྒོ་དྲུང་དུ་ཉེ་བར་འོངས་ནས་སྒོ་
གླེགས་ཙམ་གྱིས་བར་དུ་ཆོད་པ་ན་སྐད་ཅིག་དང་པོའི་དུས་ན་མར་མེའི་སྣང་བ་དེ་དང་
ཁང་ནང་གི་མུན་པ་དེ་གཉིས་གཅིག་གིས་ཅིག་ཤོས་ལ་གནོད་པ་མེད་པར་ཡོད་ལ། དེ་
དུས་ཀྱི་མར་མེ་སྐད་ཅིག་དང་པོ་དེས་ཁང་ནང་གི་མུན་པ་དེའི་རིགས་འདྲ་ཕྱི་མ་ནུས་ཆུང་



གི་ངོ་བོར་གྱུར་པ་དེའི་རྒྱུ་བྱེད་པས་དེ་འདྲའི་སྣང་མུན་གཉིས་རྒྱུ་འབྲས་ཡིན་པས་ལྷན་
ཅིག་མི་གནས་འགལ་མ་ཡིན་ལ། འོ་ན་དེ་གང་ཞེ་ན་མར་མེའི་སྣང་བ་སྒོ་ནས་ནང་དུ་
འཇུག་ཁ་མའི་སྣང་བ་དེ་དང༌། ཁང་ནང་གི་མུན་པ་ཐ་མ་འགག་ཁ་མ་དེ་གཉིས་ལྷན་
ཅིག་མི་གནས་འགལ་ཡིན་ནོ། །དེ་ཡང་སྣང་མུན་གཉིས་དུས་སྐད་ཅིག་ཙམ་ལྷན་ཅིག་མི་
གནས་པས་ན་དེ་ལ་དུས་ཀྱི་སྒོ་ནས་ལྷན་ཅིག་ཏུ་མི་གནས་པ་ཞེས་བྱ་ཞིང་། ཚ་གྲང་
གཉིས་ལྷན་ཅིག་ནས་ཀྱང་རྒྱུན་ཡུན་རིང་དུ་གྲོགས་སུ་མེད་པས་ན་རྒྱུན་གྱི་སྒོ་ནས་ལྷན་
ཅིག་མི་གནས་པ་ཞེས་བྱའོ། ། སྣང་མུན་གཉིས་ཇི་ལྟ་བ་བཞིན་དུ་མཐོང་ལམ་སྡུག་བསྔལ་
ཆོས་བཟོད་དང་མཐོང་སྤང་ཉོན་མོངས་གཉིས་དུས་ཀྱི་སྒོ་ནས་ལྷན་ཅིག་མི་གནས་འགལ་
ཡིན་པས། དེ་ཡང་སྦྱོར་ལམ་ཆོས་མཆོག་སྐད་ཅིག་དང་པོས་རང་གི་རིགས་འདྲ་ཕྱི་མ་
ནུས་ལྡན་གྱི་རྒྱུ་བྱེད་ཅིང༌། མཐོང་སྤང་གི་རིགས་འདྲ་ཕྱི་མ་ནུས་མེད་ཀྱི་ངོ་བོར་སྐྱེ་བ་
དེའི་རྒྱུ་ཡང་བྱེད་ པས་དེ་འདྲའི་སྦྱོར་ལམ་དང་ མཐོང་སྤང་གཉིས་ཕན་གདགས་བྱ་་་་
འདོགས་བྱེད་ཡིན་པས་ལྷན་ཅིག་མི་གནས་འགལ་མ་ཡིན་ཡང་། དེ་འདྲའི་ཆོས་མཆོག་
སྐད་ཅིག་ཐ་མ་དེ་དང་དུས་མཉམ་པའི་མཐོང་སྤང་སྐད་ཅིག་ཐ་མ་གཉིས་ལྷན་ཅིག་མི་
གནས་འགལ་ ཡིན་ པས། སྐད་ ཅིག་ གཉིས་ པར་ ཆོས་ མཆོག་ ཐ་ མ་འགགས་པ་དང་།
མཐོང་སྤང་དེ་འགབས་པ་དང་། མཐོང་ལམ་སྡུག་བསྔལ་ཆོས་བཟོད་སྐྱེས་པ་རྣམས་
དུས་མཉམ་མོ། །དེར་མ་ཟད་སྒྲ་མི་རྟག་པར་རྟོགས་པའི་རྗེས་དཔག་གིས་སྒྲ་རྟག་པར་
འཛིན་པའི་སྒྲོ་འདོགས་ལ་གནོད་ཚུལ་ཡང་སྣང་མུན་དང་འདྲ། ཅུང་མི་འདྲ་བའི་ཁྱད་
པར་ནི་སྒྲ་མི་རྟག་པར་རྟོགས་པའི་རྗེས་དཔག་སྐྱེ་ཁ་མའི་རྒོལ་བ་དེའི་རྒྱུད་ལ་ཚུལ་གསུམ་
དྲན་པའི་ཤེས་པ་དང་དམིགས་རྣམ་ཅན་གྱི་སྒྲ་རྟག་པར་འཛིན་པའི་སྒྲོ་འདོགས་ནུས་ཆུང་
གཉིས་ལྷན་ཅིག་ཏུ་མེད་དེ། རྒྱུད་གཅིག་ལ་རྟོག་པ་རྫས་ཐ་དད་པ་གཉིས་ལྷན་ཅིག་
འབྱུང་བ་མི་སྲིད་པའི་ཕྱིར་རོ། །འོ་ན་སྦྱོར་ལམ་ཆོས་མཆོག་པ་དེའི་རྒྱུད་ལ་བདག་འཛིན་
ལྷན་སྐྱེས་དང་བདག་མེད་རྟོགས་པའི་ཤེས་རབ་གཉིས་དུས་གཅིག་ཏུ་ཡོད་པ་མ་ཡིན་ནམ་
ཞེ་ན། སྐྱོན་མེད་དེ་ཆོས་མཆོག་པ་དེས་བདག་འཛིན་ཀུན་བཏགས་ཚོགས་ལམ་གྱི་སྔ་
རོལ་ནས་ཀྱང་ཉམས་སྨད་ལ། ལྷན་སྐྱེས་ཀྱི་ས་བོན་རང་དང་དུས་མཉམ་པ་ཡོད་ན་མ་
གཏོགས་དམིགས་རྣམ་འཛིན་པའི་བདག་འཛིན་དེའི་ཚེ་ན་མེད་དོ། །དེ་ཡང་བདག་མེད་
80



རྟོགས་པའི་ཤེས་རབ་ཀྱིས་བདག་འཛིན་ལ་གནོད་ཚུལ་འདི་དང་། དེ་བཞིན་དུ་སྣང་
བས་མུན་པ་དང༌། ཚ་རེག་གིས་གྲང་རེག་ལ་གནོད་ཚུལ་རྣམས་གཅིག་གིས་ཅིག་ཤོས་ལ་
དངོས་སུ་གནོད་པ་ཡིན་པས་དེ་ལ་ལྷན་ཅིག་མི་གནས་འགལ་གྱི་དངོས་འགལ་ཞེས་བྱ་ཞིང་
དུ་བ་སྟོབས་ཆེན་གྱིས་གྲང་རེག་སྟོབས་ཆེན་ལ་དངོས་སུ་གནོད་མི་ནུས་ཀྱང་ཚད་མ་གཞན་
བརྒྱུད་པའི་སྒོ་ནས་གནོད་པ་ཡིན་པས་དེ་ལ་བརྒྱུད་འགལ་ཞེས་བྱ་སྟེ། དུ་བ་སྟོབས་ཆེན་
ཡོད་པའི་རྟགས་ཀྱིས་གཞི་དེར་གྲང་རེག་སྟོབས་ཆེན་ཡོད་པ་འགོག་ནུས་པ་སྤྱིར་དུ་བ་ཡོད་
ན་མེ་ཡོད་པས་ཁྱབ་པ་ཚད་མས་གྲུབ་པའི་སྟོབས་ལས་ཡིན་པའི་ཕྱིར། དཔེར་ན་བྱས་པ་
དང་རྟག་པ་གཉིས་ཕན་ཚུན་སྤང་འགལ་གྱི་བརྒྱུད་འགལ་ཡིན་པའི་དོན། བྱས་པས་
སྒྲའི་སྟེང་དུ་རྟག་པ་འགོག་ནུས་པ་དེ་བྱས་ན་མི་རྟོག་པས་ཁྱབ་པ་ཚད་མས་གྲུབ་པ་ལ་རིག་
ལས་པ་བཞིན་ནོ། །དེའི་ཕྱིར་བརྒྱུད་འགལ་དང་ཚད་མས་གནོད་འགལ་དོན་གཅིག་ཟེར་
བའི་རྒྱུ་མཚན་ཡང་དེས་ཤེས་པར་བྱའོ། །གཞན་ཡང་ཚ་གྲང་ལྟ་བུ་སྟོབས་མཉམ་གཉིས་
ཕན་ཚུན་གེགས་བྱེད་དང་གནོད་བྱེད་གཉིས་ཀ་ཡིན་ཡང་། དམ་བཅའ་སྟོབས་མཉམ་
གཉིས་གཅིག་གིས་ཅིག་ཤོས་ལ་གེགས་བྱེད་ཙམ་བྱེད་པ་ཡིན་གྱི་གནོད་བྱེད་མིན་པའི་ཚུལ་
ཡང་ཤེས་དགོས་སོ། །གཉིས་པ་འགལ་ཟླ་དམིགས་པའི་རྟགས་བྱེ་བྲག་ཏུ་བཤད་པ་ལ།
སྤྱིར་འབྲེལ་ཟླ་མ་དམིགས་པ་དང་། འགལ་ཟླ་དམིགས་པའི་ཁྱད་པར་ལ། རྟགས་
དང་བསྒྲུབ་བྱའི་ཆོས་ཀྱི་ཁྱད་པར་ནི། འབྲེལ་ཟླ་མ་དམིགས་པའི་བསྒྲུབ་བྱའི་ཆོས་དང་
རྟགས་གཉིས་ཀ་མེད་དགག་ཡིན་དགོས། འགལ་ཟླ་དམིགས་པའི་བསྒྲུབ་བྱའི་ཆོས་ལ་
མེད་དགག་དགོས་ཀྱང་རྟགས་ལ་མེད་དགག་མ་ཡིན་པ་དགོས། སོ་ སོར་འགོད་པའི་
དུས་ཀྱི་ཁྱད་པར་ནི། དགག་གཞིའི་སྟེང་དུ་དགག་བྱའི་ཆོས་དེ་ཕྱི་རྒོལ་ལ་མངོན་སུམ་དུ་
སྣང་རུང་ན་འབྲེལ་ཟླ་མ་དམིགས་པ་འགོད་པའི་དུས་ཡིན་ཏེ། དཔེར་ན་མེ་མེད་མཚན་
མོའི་རྒྱ་མཚོ་ན་ཆོས་ཅན། མེ་མེད་དེ། མེ་ཚད་མས་མ་དམིགས་པའི་ཕྱིར་ཞེས་འགོད་
དགོས་པ་ལྟ་བུ་ཡིན་པའི་ཕྱིར། དེ་བཞིན་དུ་དགག་གཞིའི་སྟེང་དུ་དགག་བྱའི་ཆོས་དེ་
དང་འགལ་ བའི་ཟླ་བོ་ སྣང་དུ་རུང་ན་འགལ་ཟླ་དམིགས་ པ་ འགོད་ པའི་དུས་ཡིན་ཏེ།
དཔེར་ན་མེ་མེད་མཚན་མོའི་རྒྱ་མཚོ་ན་ཆོས་ཅན། མེ་སྟོབས་ཆེན་པོ་མེད་དེ། གྲང་
རེག་ སྟོབས་ ལྡན་རྒྱུན་ཆས།ས་ སུ་ གནས་ པའི་ཕྱིར་ཞེས་བཀོད་པ་ ལྟ་ བུ་ ཡིན་ པའི་ཕྱིར།
81



༨
ཕྱོགས་ཆོས་གྲུབ་པའི་ཁྱད་པར་ནི་འབྲེལ་ཟླ་མ་དམིགས་པའི་ཕྱོགས་ཆོས་ཕལ་ཆེར་དགག་
གཞི་ སྟེ་ ཤེས་འདོད་ཆོས་ཅན་ གྲུབ་ པའི་ མངོན་ སུམ་དེའི་ སྟོབས་ ཀྱིས་ གྲུབ་ པ་ ཡིན་ཏེ།
དཔེར་ན་བུམ་པས་དག་པའི་ས་ཕྱོགས་ན་ཆོས་ཅན། བུམ་པ་མེད་དེ། བུམ་པ་ཚད་
མས་མ་དམིགས་པའི་ཕྱིར་ཞེས་པའི་ཕྱོགས་ཆོས་ཕྱི་རྒོལ་དེའི་མངོན་སུམ་གྱིས་ཤུགས་ལ་
གྲུབ་པ་བཞིན་ནོ། ། འགལ་ཟླ་དམིགས་པའི་ཕྱོགས་ཆོས་ཕལ་ཆེར་འགོག་བྱེད་ཀྱི་རྟགས་
དམིགས་པའི་མངོན་སུམ་གྱིས་གྲུབ་པ་ཡིན་ཏེ། དཔེར་ན་གནོད་བྱེད་མེ་སྟོབས་ལྡན་
ཡོད་པའི་སྟོབས་ཀྱིས་གནོད་བྱ་གྲང་རེག་ལྡོག་པ་མངོན་སུམ་གྱིས་གྲུབ་ པ་བཞིན་ནོ། །
ཕན་ཚུན་སྤང་འགལ་ལ་བརྟེན་པའི་ཕྱོགས་ཆོས་དེ་ལྟ་མ་ཡིན་པའི་ཚུལ་འཆད་པར་འགྱུར་
རོ། ། འགལ་ཟླ་དམིགས་པའི་རྟགས་ལ་དབྱེ་བ་རེ་ཞིག་གོ་བདེ་བའི་ཆེད་དྲུག་ཏུ་ཕྱེ་ན།
རྒྱུ་དང་འགལ་བ་དམིགས་པ་ནི། གྲང་བའི་འབྲས་བུ་སྤུ་ལོང་བྱེད་ཡོད་ན་ཡང་སྣང་དུ་
མི་རུང་བའི་མེ་ སྟོབས་ ཆེན་ པོས་ ཁྱབ་ པར་གནོན་ པའི་ གཞིར་ཆོས་ཅན། གྲང་བའི་
འབྲས་བུ་སྤུ་ལོང་བྱེད་སྟོབས་ཆེན་རྒྱུན་ཆགས་སུ་གནས་པ་མེད་དེ། མེ་སྟོབས་ཆེན་པོས་
ཁྱབ་པར་གནོན་པའི་ཕྱིར་ཞེས་པ་ལྟ་བུའོ། །ཁྱབ་བྱེད་འགལ་དམིགས་ནི། བ་མོའི་རེག་
པ་དང་གྲང་རེག་གཉིས་ཀ་ཡོད་ན་ཡང་སྣང་དུ་མི་རུང་ཞིང་མེ་ཡོད་ན་སྣང་དུ་རུང་བའི་མེ་
སྟོབས་ཆེན་པོས་ཁྱབ་པར་གནོན་པའི་གཞིར་ཆོས་ཅན། བ་མོའི་རེག་པ་རྒྱུན་ཆགས་སུ་
གནས་པ་མེད་དེ། མེ་ སྟོབས་ཆེན་པོས་ ཁྱབ་ པར་གནོན་པའི་ཕྱིར་ཞེས་འགོད་ཅིང་།
གལ་ཏེ་བ་མོའི་རིག་པ་དང་གྲང་རེག་གཉིས་ཀ་སྣང་དུ་རུང་བའི་གཞི་ཡིན་ན་རང་བཞིན་
མ་དམིགས་པའམ་ཁྱབ་བྱེད་མ་དམིགས་པ་དགོད་པར་བྱའོ། །རང་བཞིན་འགལ་་་་་་
དམིགས་ནི། དེ་ཆོས་ཅན། གྲང་རེག་རྒྱུན་ཆགས་སུ་གནས་པ་མེད་དེ། མེ་སྟོབས་
ཆེན་པོས་ཁྱབ་པར་གནོན་པའི་ཕྱིར་ཞེས་དགོད་ཀྱང་། དེ་ལ་གྲང་རེག་སྟོབས་ཆེན་རྒྱུན་
ཆགས་སུ་གནས་པ་མེད་དེ་ཞེས་དགོད་པར་མི་བྱ་སྟེ། དེ་ལྟར་འགོད་ན་མེ་ལས་སྟོབས་
ཆེ་བ་འགོད་པར་འགྱུར་བས། དེ་འདྲའི་གཞིར་མེ་ལས་ སྟོབས་ཆེ་བ་འགོག་ན་རང་
བཞིན་མ་དམིགས་ པའི་གཏན་ཚིགས་འགོད་པའི་དུས་ཡིན་ཞེས་རིགས་ཐིག་དར་ཊིཀ་
ལས་གསུངས་སོ། །དགག་བྱའི་ཆོས་དང་འགལ་བའི་འབྲས་བུ་དམིགས་པ་ནི། གྲང་
རིག་ཡོད་ན་ཡང་སྣང་དུ་མི་རུང་ཞིང་དུ་བ་ཡོད་ན་སྣང་དུ་རུང་བའི་དུ་བའི་ཚོགས་ཆེན་
82.



པོས་ཁྱབ་པའི་ཁང་མིག་དེ་ན་ཆོས་ཅན། གྲང་རེག་གིས་ཁྱབ་པ་རྒྱུན་ཆགས་སུ་གནས་པ་
མེད་དེ། དུ་བའི་ཚོགས་ཆེན་པོས་ཁྱབ་པར་གནོན་པའི་ཕྱིར་ཞེས་དགོད་པར་བྱའོ། །དེ་
ཡང་ཁང་བ་དེའི་ནང་ན་གྲང་རེག་གིས་ཁྱབ་མེད་པའི་ཚུལ་དུ་བ་ཡོད་ན་མེ་ཡོད་པར་རྗེས་
སུ་དཔག་པའི་སྟོབས་ལས་བྱུང་བ་ཡིན་ནོ། ། དགག་བྱའི་ཆོས་ཀྱི་འབྲས་བུ་དང་འགལ་བ་
དམིགས་པ་ནི། གྲང་རེག་གི་རྒྱུ་ཡོད་ན་ཡང་ཐག་རིང་བའི་རྐྱེན་གྱིས་སྣང་དུ་མི་རུང་།
མེ་ཡོད་ན་སྣང་དུ་རུང་བའི་མེ་སྟོབས་ཆེན་པོས་ཁྱབ་པར་གནོན་པའི་གཞིར་ཆོས་ཅན།
གྲང་རེག་གི་རྒྱུ་ནུས་པ་ཐོགས་མེད་མེད་དེ། མེ་སྟོབས་ཆེན་པོས་ཁྱབ་པར་གནོན་པའི་
ཕྱིར་ཞེས་དགོད་པར་བྱ་ཞིང་། འདི་དགག་བྱའི་ཆོས་ ཀྱི་འབྲས་བུ་དང་འགལ་བ་་་
དམིགས་པའི་རྟགས་སྦྱོར་ཡིན་ཏེ། དགག་བྱའི་ཆོས་ནི་གྲང་རེག་གི་རྒྱུ་ཡིན་ལ། དེའི་
འབྲས་བུ་ནི་གྲང་རེག་ཡིན་ཞིང་། དེ་དང་འགལ་བ་ནི་མེ་ཡིན་པས་འདི་ཉིད་རྟགས་སུ་
འགོད་པའི་ཚེ་ན་དགག་ཚིག་མ་སྦྱར་བར་སྒྲུབ་ཚིག་སྦྱར་བའི་སྒོ་ནས་རྟགས་སུ་བཀོད་པ་
ཡིན་པའི་ཕྱིར། རྒྱུ་དང་འགལ་བའི་འབྲས་བུ་དམིགས་པ་ནི། གྲང་བའི་འབྲས་བུ་སྤུ་
ལོང་བྱེད་དང་དེའི་རྒྱུ་གྲང་རེག་དང་མེ་གསུམ་ག་ཡོད་ན་ཡང་སྣང་དུ་མི་རུང་ཞིང་དུ་བ་
ཡོད་ན་སྣང་དུ་རུང་བའི་རྒྱང་རིང་པོ་ན་དུ་བས་ཁྱབ་པར་གནོན་པའི་གཞིར་ཆོས་ཅན།
གྲང་བའི་འབྲས་བུ་སྤུ་ལོང་བྱེད་རྒྱུན་ཆགས་སུ་གནས་པ་མེད་དེ། དུ་བ་ཆེན་པོས་ཁྱབ་
པར་གནོན་པའི་ཕྱིར་ཞེས་དགོད་པར་བྱའོ། ། གཉིས་པ་ཕན་ཚུན་སྤང་འགལ་ལ་བརྟེན་
པའི་རྟགས་བཤད་པ་ལ། ཕན་ཚུན་སྤང་འགལ་གྱི་དངོས་འགལ་ནི་ གཅིག་ཡོངས་་་
གཅོད་ལ་གྲུབ་ན་ཅིག་ཤོས་རྣམ་བཅད་ལ་ཁེགས་པའི་སྒོ་ནས་འགལ་བར་ངེས་དགོས་པ་ལྟ་
བུ་དང༌། སྦྱོར་བ་འགོད་ཚུལ་ནི། སྨྱུ་གུ་ཆོས་ཅན། སླར་ཡང་སྐྱེ་བ་དོན་མེད་དེ།
རང་གི་བདག་ཉིད་ཐོབ་ཟིན་པའི་ཕྱིར། ཞེས་པ་ལྟ་བུའོ། ། ཕན་ཚུན་སྤང་འགལ་གྱི་
བརྒྱུད་འགལ་ནི། གཞི་མཐུན་སྲིད་པ་ལ་ཚད་མ་གཞན་གྱིས་གནོད་པ་འབབ་པའི་
འགལ་བར་ངེས་དགོས་པ་ལྟ་བུ་དང་། སྦྱོར་བ་འགོད་ཚུལ་ནི། སྨྱུ་གུ་ཆོས་ཅན།
འཇིག་པར་བྱེད་པའི་ཕྱིས་འབྱུང་གི་རྒྱུ་གཞན་ལ་ལྟོས་པ་མེད་དེ། སྐྱེས་ཙམ་ནས་འཇིག་
ངེས་སུ་གྲུབ་པའི་ཕྱིར་ཞེས་པ་ལྟ་བུའོ། །འདི་ནང་ཉམས་ལེན་ལ་སྦྱར་ན། ང་རང་ཆོས་
ཅན། འཆི་བའི་རྐྱེན་སླར་འོང་དགོས་པ་མ་ཡིན་ཏེ། ཁྱོད་སྐྱེས་ཙམ་ནས་རྒྱུ་གཞན་ལ་
83



མི་ལྟོས་པར་འཆི་ངེས་སུ་གྲུབ་པའི་ཕྱིར་ཏེ། ཁྱོད་སྐྱེས་པ་དེ་ག་རང་འཆི་བའི་རྐྱེན་ཡིན་
པའི་ཕྱིར་ཏེ། ཁྱོད་སྐྱེས་པ་དེ་འཆི་བའི་ཆེད་དུ་སྐྱེས་པ་ཡིན་པའི་ཕྱིར། དེས་ན་འཆི་མ་
འདོད་ན་སྐྱེ་བ་འགོག་དགོས། དེ་ལ་སྐྱེ་བའི་རྒྱུ་བདག་འཛིན་སྤོང་དགོས། དེ་ལ་
བདག་མེད་རྟོགས་ པའི་ ཤེས་ རབ་ཀྱིས་ བདག་འཛིན་ལ་གནོད་ཚུལ་ཤེས་དགོས་ པས།
དེའི་ཡན་ལག་ཏུ་ལྷན་ཅིག་མི་གནས་འགལ་དང་ཕན་ཚུན་སྤང་འགལ་ལ་བརྟེན་པའི་མ་
དམིགས་པའི་གཏན་ཚིགས་བཤད་པའི་དགོས་པ་ཡང་དེ་ཡིན་ནོ། ། ལྷན་ཅིག་མི་གནས་
འགལ་ལ་ བརྟེན་པ་དང་ཕན་ཚུན་སྤང་འགལ་ལ་ བརྟེན་པ་དེ་གཉིས་ཀྱི་ཁྱད་པར་ནི།
དང་པོའི་དགག་བྱའི་ཆོས་དང་རྟགས་གཉིས་རྫས་ཐ་དད་དགོས་ཤིང༌། གཉིས་པའི་
དགག་བྱའི་ཆོས་དང་རྟགས་གཉིས་རྫས་ཐ་དད་མ་ཡིན་པ་དགོས་སོ། །ཞེས་པ་འདི་ནི་ཨ་
ལག་ཤ་སྨོན་ལམ་རབ་འབྱམས་པ་ངག་དབང་བསྟན་དར་གྱིས་སུག་བྲིས་སུ་བགྱིས་པའོ། །
མང་ག་ལཾ། །
84



༄༅། ། ཕྱོགས་གླང་གིས་མཛད་པའི་ཕྱོགས་ཆོས་འཁོར་
ལོ་ཞེས་པའི་བསྟན་བཅོས་གསལ་བར་བྱེད་པའི་རིན་
ཆེན་སྒྲོན་མེ་ཞེས་བྱ་བ་བཞུགས་སོ། །
ལུས་ངག་སྡོམ་པས་ཡིད་དབང་ལམ་དུ་བྱེད། །བློ་གྲོས་ཡངས་པས་རྟེན་འབྱུང་ཟབ་
མོ་གཟིགས། །ཐུགས་རྗེ་བཟང་པོས་འགྲོ་ལ་མཆོག་སྩོལ་པའི། །དྲིན་ཅན་བླ་མས་རྟག་ཏུ་
སྐྱོང་གྱུར་ཅིག། ཚང་ཚིང་འཁྲིགས་པའི་མུ་སྟེགས་འདམ་བུའི་ཚལ། །ཕྱོགས་ཀྱི་གླང་
བོས་ཤུལ་མེད་བརྫི་བ་ཡིས། །ཚད་མའི་ལམ་སྲོལ་ཆེན་པོ་བཏོད་པའི་དཔལ། ། ཕྱོགས་
ལས་རྣམ་པར་རྒྱལ་བ་དེ་ལ་འདུད། ། ཡང་དག་རིགས་པས་བསྟན་པ་སྐྱོན་མེད་་་་་་་་
བསྒྲུབས། ། དེ་ཡིས་སྟོན་པའང་ཚད་མར་སྒྲུབ་བྱེད་པའི། །ཆོས་ཀྱི་སྙན་པ་དེང་འདིར་
གྲགས་པའི་དཔལ། །དེ་ལ་སྐྱེས་རབས་ཕྲེང་བར་སྐྱབས་སུ་བསྟེན། ། ཕན་དང་བདེ་བའི་
ནོར་བུ་གཏིང་དུ་འཁྱིལ། །གཏན་ཚིགས་རིག་པའི་འཛུམ་རླབས་གནམ་དུ་འཕྱུར། །ཚད་
མའི་ཆུ་གཏེར་ཕུང་པོའི་ཁ་ཞེང་ཚད། ། བདག་བློ་རུས་སྦལ་འགྲོས་ཀྱིས་ཅི་ལྟར་ཆོད། །
འོན་ཀྱང་རིང་གོམས་ལེགས་བྱས་སྨིན་པའི་མཐུས། །ཆོས་ལ་རྟོན་ཅིང་གང་ཟག་ལ་མིན་
ཞིང་། ། འགྲོ་བ་བཞི་དང་བྲལ་བ་འགའ་ཞིག་ལ། ། ཕན་དུ་རེ་བས་བརྟུན་པ་བསྐྱེད་དེ་
དགོད། ། དེ་ལ་འདིར་སློབ་དཔོན་ཕྱོགས་ཀྱི་གླང་པོས་མཛད་པའི་ཕྱོགས་ཆོས་འཁོར་ལོ་
ཞེས་བྱ་བའི་བསྟན་བཅོས་བཤད་པར་བྱ་བ་ལ། རྩ་ཚིག་གི་དོན་རགས་རིམ་དགྲོལ་བ་
དང་། ཕྱོགས་ཆོས་ཅན་གྱི་གཏན་ཚིགས་དགུ་ངོས་བཟུང་བ་དང་། དེའི་དགོས་པ་
བཤད་པ་དང་། དེ་དག་རེའུ་མིག་ཏུ་འགོད་ཚུལ་དང་། དེ་དག་ལ་མཐའ་དཔྱད་པ་
དང་ལྔ། དང་པོ་ལ། བཤད་པ་ལ་འཇུག་པའི་ཡན་ལག་དང༌། བཤད་པ་ཉིད་
དགོད་པ་དང་། མཇུག་གི་དོན་གསུམ་མོ། ། དང་པོ་ལ། རྒྱ་གར་སྐད་དུ། ཧེ་ཏུ་
ཙཀྲ་ཧ་མཱ་རྗེ། གཏན་ཚིགས་ཀྱི་འཁོར་ལོ་གཏན་ལ་དབབ་པ། འཇམ་དཔལ་གཞོན་
ནུར་གྱུར་པ་ལ་ཕྱག་འཚལ་ལོ། །ཞེས་པ་ནི་ལོ་ཙཱ་བས་བགྱིས་པའོ། །འཁྲུལ་བའི་དྲ་བ་
85



འཇོམས་མཛད་པའི། ། ཐམས་ཅད་མཁྱེན་ལ་ཕྱག་འཚལ་ནས། ། ཞེས་པ་ནི་མཆོད་པར་
བརྗོད་པའོ། །གཏན་ཚིགས་ཚུལ་གསུམ་འཁོར་ལོ་ཡི། །གཏན་ལ་དབབ་པ་བཤད་པར་
བྱ། །ཞེས་པ་ནི་འཆད་པར་དམ་བཅའ་བའོ། ། བཤད་པ་དངོས་ལ། རྗེས་སུ་དཔག་
པར་བྱ་བ་ལ། །ཡོད་དང་མེད་དང་གཉིས་ཀ་ཡི། །ཡོད་པ་ལ་ནི་ཡང་དག་སྟེ། །ཞེས་པ་ནི་
རྗེས་སུ་དཔག་ པར་ བྱའི་ གཞི་ རྩོད་ གཞི་ ལ་ འགོད་ཚུལ་དང་མཐུན་པར་ཡོད་པ་དང༌།
གཏན་ནས་ མེད་ པ་དང་། མཐུན་ མི་ མཐུན་ གཉིས་ ཀ་ ཡིས་ འཇུག་ཚུལ་ གསུམ་ལས།
མཐུན་ པར་ ཡོད་ པ་ ལ་ ནི་ ཕྱོགས་ ཆོས་ གྲུབ་ པའི་ ཡང་ དག་ འཇོག་ སྟེ། ། ཞེས་ པ་ དང་།
མེད་དང་གཉིས་ཀ་མ་གྲུབ་ཡིན། །ཐེ་ཚོམ་གཉིས་ཏེ་མ་གྲུབ་བཞི། །ཞེས་པ་ནི། རྩོད་
གཞིའི་སྟེང་དུ་ཡོད་པ་དང་མེད་པར་ཐེ་ཚོམ་ཟ་བ་གཉིས་དང་། རྩོད་གཞི་ལ་ཆ་གཉིས་
སུ་འཇུག་མི་འཇུག་ཐེ་ཚོམ་ཟ་བ་གཉིས་ཏེ་བཞི་བོ་དེ་དག་མ་གྲུབ་པའི་གཏན་ཚིགས།
ཞེས་པ་ནི་མདོར་བསྟན་ཏོ། །མ་གྲུབ་སྦྱར་བ་དེ་བཞིན་དུ། །མཐུན་པའི་ཕྱོགས་ལ་ཡོད་པ་
དང༌། །མེད་པ་དེ་བཞིན་གཉིས་ཀ་དང༌། །ཞེས་པ་ནི། ། རྩོད་གཞི་ལ་མ་གྲུབ་པ་སོགས་
སྦྱར་བ་དེ་བཞིན་དུ་མཐུན་པའི་ཕྱོགས་ལ་ཁྱབ་བྱེད་དུ་ཡོད་པ་དང་། མཐུན་ཕྱོགས་ལ་
གཏན་ནས་མེད་པ་དང་། མཐུན་ཕྱོགས་ལ་རྣམ་གཉིས་སུ་འཇུག་ པ་ གསུམ་ཡོད་པ་
རྣམས་ལས། རེའུ་མིག་དང་པོ་ལ་མཐར་ཆགས་སུ་མཐུན་ཕྱོགས་ལ་ཁྱབ་བྱེད་དུ་ཡོད་པ་
གསུམ། གཉིས་པ་ལ་མཐུན་ཕྱོགས་ལ་གཏན་ནས་མེད་པ་གསུམ། གསུམ་པ་ལ་མཐུན་
ཕྱོགས་ལ་རྣམ་གཉིས་སུ་འཇུག་པ་གསུམ་དགོད་པར་བྱ། ཞེས་པའི་དོན་དང་། མི་
མཐུན་ཕྱོགས་ལ་དེ་བཞིན་ནོ། །ཞེས་པ་ནི། དེ་ལྟར་སྟེང་དང་བར་དང་འོག་མ་གསུམ་
ལ་མཐུན་ཕྱོགས་ལ་ཁྱབ་བྱེད་དུ་ཡོད་པ་དང་། གཏན་ནས་མེད་པ་དང་། རྣམ་གཉིས་
སུ་འཇུག་པ་དཀྱུས་སུ་བཀོད་པ་དེ་ལྟར་དུ། མི་མཐུན་ཕྱོགས་ལ་སྦྱར་ནའང་མི་མཐུན་
ཕྱོགས་ལ་ཁྱབ་བྱེད་དུ་ཡོད་པ་དང་། གཏན་ནས་མེད་པ་དང་། རྣམ་གཉིས་སུ་འཇུག་
པ་གསུམ་དེ་བཞིན་དུ་འབྱུང་ཞེས་ པའི་དོན་ནོ། ། གསུམ་ ལ་རྣམ་པ་གསུམ་གསུམ་སྟེ།
ཞེས་པ་ནི། དེ་ལྟར་མཐུན་ཕྱོགས་དང་མི་མཐུན་ཕྱོགས་ལ་ཁྱབ་བྱེད་དུ་འཇུག་པ་དང་
གཏན་ནས་མེད་པ་དང་རྣམ་གཉིས་སུ་འཇུག་པ་གསུམ་ལ། སྟེང་དང་བར་དང་འོག་མ་
གསུམ་ལ་སྦྱོར་བ་རྣམ་པ་གསུམ་རེ་གསུམ་རེ་ཡོད་ཅེས་པའི་དོན་ནོ། ། ཅི་ལྟར་ཡོད་ཅེ་ན།
86



སྟེང་འོག་གཉིས་ལ་ཡང་དག་གོ། ལོགས་ན་འགལ་བ་གཉིས་ཡིན་ཏེ། །ཟུར་བཞི་ཐུན་
མོང་མ་ངེས་བཞིན། །དབུས་ན་ཐུན་མོང་མ་ཡིན་པའོ། །ཞེས་གསུངས་སོ། །དེ་དག་གི་
རྟགས་ཅི་ལྟར་འགོད་ཅེ་ན། གཞལ་བྱ་བྱས་དང་མི་རྟག་དང་། །བྱས་དང་མཉན་བྱ་
རྩོལ་བྱུང་དང་། །མི་རྟག་རྩོལ་བྱུང་ལུས་ཅན་མིན། །ཞེས་གསུངས་སོ། །བསྒྲུབ་བྱའི་ཆོས་
ལ་ཅི་ལྟར་དགོད་པར་བྱ་ཞེ་ན། རྟག་དང་མི་རྟག་རྩོལ་བྱུང་དང་། །རྟག་དང་རྟག་དང་
རྟག་པ་དང་། །རྩོལ་བྱུང་མིན་དང་མི་རྟག་རང་། ། རྟག་པ་ལ་ནི་སྒྲུབ་པ་བཀོད། །ཅེས་
གསུངས་སོ། །དེ་རྣམས་ཀྱི་དོན་རེའུ་མིག་ཏུ་བཀོད་པ་ལས་གསལ་ལོ། །རྩོད་གཞིའི་ངོས་
འཛིན་གཞུང་ན་མི་གསལ་ཡང་། ། མཁས་པ་རྣམས་རྟགས་སམ་བསྒྲུབ་བྱའི་ཆོས་ལ་རྩོལ་
བྱུང་ཡིན་མིན་སོགས་ཅི་རིགས་བྱུང་ན་དུང་སྒྲ་ཆོས་ཅན་དང༌། དེ་མིན་པའི་སྐབས་
ཐམས་ཅད་དུ་སྒྲ་ཙམ་ཆོས་ཅན་དུ་འགོད་པར་བཞེད་དོ། ། སྟེང་འོག་མི་མཐུན་ལོགས་
དང་སྦྱར། །ཡང་དག་གཏན་ཚིགས་ གཉིས་ཡིན་ནོ། །ལོགས་དང་མི་མཐུན་སྟེང་འོག་
སྦྱར། །འགལ་བའི་གཏན་ཚིག་གཉིས་ཡིན་ནོ། ། ཞེས་པ་ནི། སྟེང་དང་འོག་གི་མི་རྟག་
སྟེ་ཞེས་ པའི་ བསྒྲུབ་བྱའི་ཆོས་ གཉིས་ པོ། ལོགས་ གཉིས་ ཀྱི་བསྒྲུབ་བྱའི་ཆོས་དང་མི་
མཐུན་པ་སྟེ་གོ་ལྡོག་སྟེ་སྦྱར་ན་ཡང་དག་གཉིས་བྱུང་ཞིང༌། དེ་བཞིན་དུ་ལོགས་གཉིས་
ཀྱི་བསྒྲུབ་བྱའི་ཆོས་སྟེང་འོག་གི་བསྒྲུབ་བྱའི་ཆོས་དང་གོ་ལྡོག་ན་འགལ་བའི་གཏན་ཚིགས་
གཉིས་བྱུང་བ་ཡིན་ཞེས་པའི་དོན་ནོ། །ཟུར་བཞི་ཐ་དད་སྣོལ་མར་སྦྱར། ། ཐུན་མོང་མ
ངེས་རྣམ་པ་བཞི། །ལོགས་གཉིས་ཐད་ ཀར་སྦྱར་བས་ན། ། ཐུན་མོང་མ་ཡིན་མ་ངེས་
པའོ། ། ཞེས་པ་ལ། དཔེ་ལ་ལར་ཟུར་བཞི་ཐད་ཀར་སྣོལ་མར་སྦྱར། །ཞེས་བྱུང་ཞིང་
དོན་ནི་ཕལ་ཆེར་གོ་བར་ཟད་དོ། །དེ་ལྟ་བུའི་གཏན་ཚིགས་དགུ་ཡི་མཐུན་དཔེ་དང་མི་
མཐུན་དཔེ། གཏན་ཚིགས་འཁྲུལ་འཁོར་རྣམ་དགུ་ཡི། །དཔེ་ཡི་རྣམ་པ་འདི་ལྟ་སྟེ། །
ཞེས་ པས་ བསྟན་ ཅིང་། དེ་ དག་ གི་ མཚན་ གཞི་ རིམ་ པ་ལྟར་ བྱུང་ བ་ ནི་ འདི་ལྟ་ སྟེ།
མཐུན་དཔེ་ནམ་མཁའ་མི་མཐུན་དཔེ་བུམ་དང་མཐུན་དཔེ་བུམ་མི་མཐུན་དཔེ་མཁའ་དང་། །
མཐུན་དཔེ་བུམ་པ་མི་མཐུན་དཔེ་གློག་དང་མི་མཐུན་དཔེ་ནམ་མཁའ་བཞིན། ། མཐུན་དཔེ་
མཁའ་དང་མི་མཐུན་དཔེ་བུམ་པ་མཐུན་དཔེ་མཁའ་མི་མཐུན་དཔེ་བུམ་དང་། ། མཐུན་དཔེ་
མཁའ་དང་མི་མཐུན་དཔེ་བུམ་པ་མི་མཐུན་དཔེ་གློག་བཞིན་དང་། ། མཐུན་དཔེ་གློག་དང་
8
?



མཐུན་དཔེ་ནམ་མཁའ་མི་མཐུན་དཔེ་བུམ་བཞིན་དང་། ། མཐུན་དཔེ་བུམ་དང་མཐུན་དཔེ་
གློག་དང་མི་མཐུན་དཔེ་མཁའ་བཞིན་དང་། །མཐུན་དཔེ་ནམ་མཁའ་མཐུན་དཔེ་རྡུལ་ཕྲན་མི་
མཐུན་དཔེ་ལས་བུམ་པ་བཞིན། །ཞེས་བྱུང་བ་བཞིན་དུ་གོ་རིམ་མ་འཆོལ་བར་སྦྱར་བར་བྱ་
ཞིང་། དེ་ཡང་བསྒྲུབ་བྱའི་ཆོས་དང་རྟགས་ལ་རྩོལ་བྱུང་ཞེས་པ་བྱུང་རིགས་ལ་གློག་ཞེས་
པ་རེ་སྦྱར་བར་བྱའོ། །དེ་ནི་ངེས་པའི་དབང་བྱས་ཡིན། །ཐེ་ཚོམ་ཟ་བའི་ལུགས་ལ་ནི། །
ཡོད་དང་མེད་དང་ཡོད་མེད་དང་། །ཕྱོགས་གཅིག་མཐའ་དག་སྦྱར་བས་སོ། །ཞེས་པ་ནི།
གོང་དུ་སྨོས་པ་དེ་ནི་རྩོད་གཞི་ལ་འགོད་ཚུལ་དང་མཐུན་པར་ངེས་པའི་ཕྱོགས་ཆོས་གྲུབ་
པའི་དབང་དུ་བྱས་ཀྱི། གཞན་རྩོད་གཞི་དང་རྟགས་མཐུན་མི་མཐུན་ཐེ་ཚོམ་ཟ་བའི་
ལུགས་ལ་ནི་ཡོད་དང་མེད་དང་ཡོད་མེད་གཉིས་ཆར་དང་ཕྱོགས་གཅིག་སོགས་མཐའ་
མེད་སྦྱར་རྒྱུ་ཡོད་ཅེས་པའི་དོན་ནོ། །མཇུག་གི་དོན་ནི། ཕྱོགས་ཆོས་དགུའི་འཁོར་ལོ་
སློབ་དཔོན་ཕྱོགས་ཀྱི་གླང་པོས་མཛད་པ་རྫོགས་སོ། །ཞེས་པའོ། ། གཉིས་པ་འཁོར་ལོར་
དགོད་བྱའི་ཕྱོགས་ཆོས་ཅན་གྱི་གཏན་ཚིགས་དགུ་ངོས་བཟུང་བ་ནི། ཡིག་ཕྲེང་གསུམ་
གྱི་སྟེང་མ་ ལ་ཡས་རིམ་ནས། སྒྲ་ཆོས་ཅན། རྟོག་སྟེ། གཞལ་བྱ་ཡིན་པའི་ཕྱིར།
སྒྲ་ཆོས་ཅན། མི་རྟག་སྟེ། བྱས་པའི་ཕྱིར། དུང་སྒྲ་ཆོས་ཅན། རྩོལ་གྱུར་ཡིན་ཏེ།
མི་རྟག་པའི་ཕྱིར། ཞེས་པ་གསུམ་མཐར་ཆགས་སུ་དགོད་པར་བྱ་ཞིང་། དེ་གསུམ་ག་
མཐུན་ཕྱོགས་ལ་ཁྱབ་བྱེད་དུ་ཡོད་པ་གསུམ་མོ། །ཡིག་ཕྲེང་བར་མ་ལ་དེ་བཞིན་དུ་ཡས་
རིམ་ནས། སྒྲ་ཆོས་ཅན། རྟག་སྟེ། བྱས་པའི་ཕྱིར། སྒྲ་ཆོས་ཅན། རྟག་སྟེ།
མཉན་བྱ་ཡིན་པའི་ཕྱིར། དུང་སྒྲ་ཆོས་ཅན། རྟག་ སྟེ། རྩོལ་བྱུང་ཡིན་པའི་ཕྱིར།
ཞེས་པ་གསུམ་ མཐར་ཆགས་སུ་དགོད་པར་བྱ་ཞིང་། དེ་གསུམ་ག་མཐུན་ཕྱོགས་ལ་
གཏན་ནས་མེད་པ་གསུམ་མོ། །རིམ་པ་གསུམ་པ་ལ་ཡང་གོང་ལྟར། དུང་སྒྲ་ཆོས་ཅན།
རྩོལ་བྱུང་མ་ཡིན་ཏེ། མི་རྟག་པའི་ཕྱིར། དུང་སྒྲ་ཆོས་ཅན། མི་རྟག་སྟེ། རྩོལ་
བྱུང་ཡིན་པའི་ཕྱིར། སྒྲ་ཆོས་ཅན། རྟག་སྟེ། ལུས་ཅན་མ་ཡིན་པའི་ཕྱིར། །ཞེས་པ་
གསུམ་མཐར་ཆགས་སུ་དགོད་པར་བྱ་ཞིང་། དེ་གསུམ་ག་མཐུན་ཕྱོགས་ལ་རྣམ་གཉིས་
སུ་འཇུག་པ་གསུམ་མོ། ། དེ་ལྟར་མཐུན་ཕྱོགས་ལ་ཁྱབ་བྱེད་དུ་ཡོད་པ་དང༌། དེ་ལ་
གཏན་ནས་མེད་པ་དང་། དེ་ལ་རྣམ་གཉིས་སུ་འཇུག་པར་བཤད་པ་གསུམ་ནི་ཡས་རིམ་
༥



ནས་དཀྱུས་སུ་བཀླག་པའི་དབང་དུ་བྱས་ཀྱི། ཐུར་དུ་ཀློག་པའི་དབང་དུ་བྱས་ན་མི་
མཐུན་ཕྱོགས་ལ་ཁྱབ་བྱེད་དུ་ཡོད་པ་དང་། དེ་ལ་གཏན་ནས་མེད་པ་དང་། དེ་ལ་
རྣམ་ གཉིས་ སུ་ འཇུག་ པ་ གསུམ་ཡང་ འབྱུང་ངོ༌། ། དེའི་ ཕྱིར་ ཚད་ མ་ རིགས་ རྒྱན་ དུ།
གསུམ་ཚན་གསུམ་གྱི་དང་པོ་གསུམ་མི་མཐུན་ཕྱོགས་ལ་ཁྱབ་བྱེད་དུ་ཡོད་པ་དང་། བར་
བ་གསུམ་མི་མཐུན་ཕྱོགས་ལ་ཁྱབ་བྱེད་དུ་མེད་པ་དང༌། ཐ་མ་གསུམ་མི་མཐུན་ཕྱོགས་
ལ་ཆ་ གཉིས་ གཉིས་ སུ་ འཇུག་ ཅེས་ གསུངས་ པ་དེ་ ཐུར་དུ་ཀློག་པའི་དབང་དུ་བྱས་ཀྱི།
མཐར་ཆགས་སུ་ཀློག་ན་མི་འགྲིག་གོ གསུམ་པ་དགོས་པ་བཤད་པ་ལ། འོ་ན་ཕྱོགས་
ཆོས་ཅན་གྱི་གཏན་ཚིགས་མང་དུ་ཡོད་པ་མ་ཡིན་ནམ་དགུ་ཙམ་ལོགས་སུ་ཕྱེ་བའི་དགོས་
པ་གང་ཡིན་ཞེ་ན། དེའི་དགོས་པ་ཡོད་དེ། གཏན་ཚིགས་ཀྱི་རབ་དབྱེ་རྒྱུ་ཆེན་པོ་ཚིག་
ཉུང་ངུས་བདེ་བླག་ཏུ་རྟོགས་པའི་ཆེད་ཡིན་པའི་ཕྱིར། །དེ་ཡང་ཇི་ལྟར་ཞེ་ན། འབྲས་
རང་གི་རྟགས་གཉིས་ཀྱི་རྗེས་སུ་འགྲོ་ལྡོག་གི་འབྲེལ་བ་སྟེ་རྟེན་འབྱུང་དང་བདག་གཅིག་
པའི་འབྲེལ་བ་དེ་དངོས་པོའི་དབང་གིས་གྲུབ་པ་ཡིན་གྱི་འདོད་པ་ཙམ་གྱིས་གྲུབ་པ་མ་
ཡིན་ནོ་ཞེས་གོ་བར་བྱ་ བའི་ཆེད་དུ་འབྲས་རང་གི་སྦྱོར་བ་གཉིས་སྨོས་ལ། གལ་ཏེ་
འདོད་པ་ཙམ་གྱིས་གྲུབ་ན་འགལ་རྟགས་ཀྱང་སྒྲུབ་བྱེད་ཡང་དག་ཏུ་འགྱུར་བས་དེ་ལྟ་མ་
ཡིན་ནོ་ཞེས་བསྟན་པའི་ཆེད་དུ་འགལ་རྟགས་གཉིས་སྨོས་སོ། །ལྡོག་ཁྱབ་འབའ་ཞིག་པ་
ཅན་གྱི་རྟགས་ཡང་དག་ཡོད་པ་འགོག་པའི་ཆེད་དུ་ཐུན་མོང་མ་ཡིན་པའི་མ་ངེས་པའི་
རྟགས་མཉན་བྱ་སྨོས་སོ། །འབྲས་རང་གཉིས་ཀྱི་རྗེས་སུ་འགྲོ་ལྡོག་གི་ཁྱབ་པ་དངོས་པོའི་
གནས་ཚོད་ཀྱི་དབང་གིས་གྲུབ་པར་བསྟན་པའི་ཤུགས་ཀྱིས་རྒྱུ་མ་དམིགས་པ་དང་ཁྱབ་
བྱེད་མི་དམིགས་པའི་རྟགས་གཉིས་པོ་ཡང་རྟགས་ཡང་དག་ཏུ་འབད་མེད་དུ་འགྲུབ་པར་
འགྱུར་བས་རྟགས་ཡང་དག་ལ་འབྲས་རང་མ་དམིགས་པ་གསུམ་དུ་གྲངས་ངེས་པ་ཤེས་
པའི་ཆེད་དུ་ཐུན་མོང་གི་མ་ངེས་པ་བཞི་སྤྱིར་སྨོས་ཤིང་། ཁྱད་པར་དུ་གཞལ་བྱ་སྨོས་པ་
ནི་རྗེས་ཁྱབ་འབའ་ཞིག་པ་ཅན་གྱི་རྟགས་ཡང་དག་དགག་པའི་ཆེད་དུའོ། །ཐུན་མོང་གི་
མ་ངེས་པ་ལྷག་མ་གསུམ་སྨོས་པ་ནི། རྗེས་འགྲོ་གྲུབ་ཙམ་དང་། རྗེས་འགྲོ་གཙོ་བོར་
གྲུབ་པ་དང་། རྗེས་འགྲོ་དང་ལྡོག་འགྲོ་ཆ་མཉམ་དུ་གྲུབ་པ་ཙམ་གྱིས་བསྒྲུབ་བྱ་གོ་བར་
བྱེད་ནུས་པ་མ་ཡིན་གྱི། སྒྲུབ་བྱེད་ཡང་དག་ཡིན་ན་མི་མཐུན་ཕྱོགས་མཐའ་དག་ལས་
89



ལྡོག་པ་གཅིག་དགོས་ཞེས་བསྟན་པའི་སྒོ་ནས། རྩོད་གཞིའི་སྟེང་དུ་སྐབས་ཀྱི་མི་མཐུན་
ཕྱོགས་མཐའ་དག་བཅད་པ་གཅིག་བསྒྲུབ་བྱར་བྱེད་དགོས་པ་ཤེས་པའི་ཆེད་དུའོ། །དེ་
ཡང་ཇི་ལྟར་ཞེ་ན། མཐུན་ཕྱོགས་ལ་རྗེས་ སུ་འགྲོ་བ་ཙམ་གྱིས་གོ་བྱེད་ཡང་དག་ཏུ་
འགྱུར་ན། དུང་སྒྲ་ཆོས་ཅན་རྩོལ་བྱུང་ཡིན་ཏེ་མི་རྟག་པ་ཡིན་པའི་ཕྱིར་ཞེས་པ་གོ་བྱེད་
ཡང་དག་ཏུ་འགྱུར་བ་དང༌། རྗེས་འགྲོ་གཙོ་ཆེ་བ་ཙམ་གྱིས་ཀྱང་མ་ཡིན་ཏེ། དེ་ལྟར་
ན་དུང་སྒྲ་ཆོས་ཅན་རྩོལ་བྱུང་མ་ཡིན་ཏེ་མི་རྟག་པ་ཡིན་པའི་ཕྱིར་ཞེས་པ་ཡང་གོ་བྱེད་ཡང་
དག་ཏུ་འགྱུར་བའི་ཕྱིར། རྗེས་འགྲོ་ལྡོག་གཉིས་ཆ་མཉམ་པ་ཙམ་གྱིས་ཀྱང་མ་ཡིན་ཏེ།
དེ་ལྟར་ན་སྒྲ་ཆོས་ཅན་རྟག་སྟེ་ལུས་ཅན་མ་ཡིན་པའི་ཕྱིར། ཞེས་པ་ཡང་གོ་བྱེད་ཡང་
དག་ ཏུ་འགྱུར་བའི་ཕྱིར། དོན་བསྡུ་ན། སྒྲ་ཆོས་ཅན། མི་རྟག་ སྟེ། བྱས་པའི་
ཕྱིར་ཞེས་པའི་རང་བཞིན་གྱི་རྟགས་དང་། སྒྲ་ཆོས་ཅན། མི་རྟག་སྟེ། རྩོལ་བྱུང་
ཡིན་པའི་ཕྱིར་ཞེས་པའི་འབྲས་རྟགས་གཉིས་དང་། སྒྲ་ཆོས་ཅན། རྟག་སྟེ། བྱས་
པའི་ཕྱིར། དུང་སྒྲ་ཆོས་ཅན། རྟོག་སྟེ། རྩོལ་བྱུང་ཡིན་པའི་ཕྱིར་ཞེས་པའི་འགལ་
རྟགས་ གཉིས་དང་བཅས་ སྐབས་ འདིར་ བསྟན་ པ་ ལ་ ཆོས་ ཅན། དགོས་ པ་ཡོད་དེ།
གཏན་ཚིགས་ཡང་དག་གཉིས་བསྒྲུབ་བྱ་རྣལ་མ་གོ་བྱེད་དང་། དེ་དག་ལས་བཟློག་པའི་
འགལ་རྟགས་གཉིས་པོ་བསྒྲུབ་བྱ་ཕྱིན་ཅི་ལོག་ཏུ་གོ་བྱེད་ཡིན་པ་ཤེས་པའི་ཆེད་ཡིན་པའི་
ཕྱིར། དེ་བཞིན་དུ་གཞལ་བྱ་དང་མཉན་བྱའི་རྟགས་ཀྱི་མ་ངེས་པ་གཉིས་བསྟན་པ་ལ་
ཆོས་ཅན། དགོས་པ་ཡོད་དེ། རྗེས་སུ་འགྲོ་ལྡོག་གི་ཁྱབ་པའི་ཡ་གྱལ་རེ་རེ་ངེས་པ་སྒྲུབ་
བྱེད་དུ་བཀག་ནས་རྟགས་ཡང་དག་གི་མཚན་ཉིད་ཀྱི་ཚུལ་གསུམ་དུ་གྲངས་ངེས་པར་
བསྒྲུབ་པའི་ཆེད་ཡིན་པའི་ཕྱིར། ཐུན་མོང་གི་མ་ངེས་པ་ལྷག་མ་གསུམ་སྨོས་པ་ལ་ཆོས་
ཅན། དགོས་པ་ཡོད་དེ། གཏན་ཚིགས་ཡང་དག་ཡིན་ན་མི་མཐུན་ཕྱོགས་མཐའ་དག་
ལས་ལྡོག་པའི་སྒྲུབ་བྱེད་བཀོད་ནས་རྩོད་གཞིའི་སྟེང་དུ་མི་མཐུན་ཕྱོགས་མཐའ་དག་རྣམ་
པར་བཅད་པ་གཅིག་བསྒྲུབ་བྱར་བྱེད་དགོས་པ་ཤེས་པའི་ཆེད་ཡིན་པའི་ཕྱིར། དེའི་
ཕྱིར་རྩོད་གཞིའི་སྟེང་དུ་མི་མཐུན་ཕྱོགས་མཐའ་དག་བཅད་པ་བསྒྲུབ་བྱ་དང་། དེ་སྒྲུབ་
པར་བྱེད་ པའི་ རྟགས་ ཡང་ དག་ གི་ མཚན་ ཉིད་ ཚུལ་ གསུམ་ དུ་ གྲངས་ ངེས་ པ་ དང་།
རྟགས་ཡང་དག་གི་མཚན་གཞི་ལ་འབྲས་རང་མ་དམིགས་པ་གསུམ་དུ་གྲངས་ངེས་སོ་ཞེས་
9Q



ཤེས་པར་བྱ་བའི་སྒོ་ནས། སྒྲུབ་ངག་ཡང་དག་འགོད་པ་པོ་རྣམས་ཀྱིས་ཀྱང་མཚན་གཞི་
གསུམ་དུ་ངེས་པར་བྱས་ནས་མཚན་ཉིད་དེ་དང་ལྡན་པ་རྣམས་སྒྲུབ་ངག་ཏུ་འགོད་པའི་ཚེ་
ལྷག་ཆད་མེད་པར་བསྟན་ན་རྟགས་ཀྱི་ནུས་ཡུལ་བདེ་བླག་ཏུ་རྟོགས་པའི་ཆེད་དུ་ཕྱོགས་
ཆོས་ཅན་དགུའི་རབ་དབྱེ་ལོགས་སུ་བསྟན་པ་ཡིན་ནོ། །བཞི་བ་དེ་དག་འཁོར་ལོར་རེའུ་
མིག་ཏུ་འགོད་ཚུལ་ལ་དུ་མ་ཡོད་པ་ནི་འདི་ལྟར། །
ཇི་ལྟར་གནས་ཚུལ་གྱི་འཁོར་ལོ།
མཐུན་ཕྱོགས་ལ་ཁྱབ་བྱེད་དུ་ཡོད་པ།
མི་མཐུན་ཕྱོགས་ལ་ཁྱབ་བྱེད་དུ་ཡོད་པ། །
མཐུན་ཕྱོགས་ལ་ཁྱབ་བྱེད་དུ་ཡོད་པ་
མི་མཐུན་ཕྱོགས་ལ་གཏན་ནས་མེད་པ། །
མཐུན་ཕྱོགས་ལ་ཁྱབ་བྱེད་དུ་ཡོད་པ།
མི་མཐུན་ཕྱོགས་ལ་རྣམ་གཉིས་སུ་འཇུག་པ།
མཐུན་ཕྱོགས་ལ་གཏན་ནས་མེད་པ།
མི་མཐུན་ཕྱོགས་ལ་ཁྱབ་བྱེད་དུ་ཡོད་པ།
མཐུན་ཕྱོགས་ལ་གཏན་ནས་མེད་པ།
| མི་མཐུན་ཕྱོགས་ལ་གཏན་ནས་མེད་པ། །
། མཐུན་ཕྱོགས་ལ་གཏན་ནས་མེད་པ།
| མི་མཐུན་ཕྱོགས་ལ་རྣམ་གཉིས་སུ་འཇུག་པ།
ཤུག་པ།
མཐུན་ཕྱོགས་ལ་རྣམ་གཉིས་སུ་འཇུག་པ།
མི་མཐུན་ཕྱོགས་ལ་ཁྱབ་བྱེད་དུ་ཡོད་པ།
མཐུན་ཕྱོགས་ལ་རྣམ་གཉིས་སུ་འཇུག་པ།
མི་མཐུན་ཕྱོགས་ལ་རྣམ་གཉིས་སུ་འཇུག་པ།
མི་མཐུན་ཕྱོགས་ལ་གཏན་ནས་མེད་པ།
མཐུན་དཔེ་དང་མི་མཐུན་དཔེའི་འཁོར་ལོ།
མཐུན་དཔེ་ནམ་མཁའ།
མི་མཐུན་དཔེ་བུམ་པ།
མཐུན་དཔེ་བུམ་པ།
མི་མཐུན་དཔེ་ནམ་མཁའ་
མཐུན་དཔེ་བུམ་པ།
མི་མཐུན་དཔེ་གློག་དང་ནམ་མཁའ།
མཐུན་དཔེ་ནམ་མཁའ།
མི་མཐུན་དཔེ་བུམ་པ།
མཐུན་དཔེ་ནམ་མཁའ།
མི་མཐུན་དཔེ་བུམ་པ།
མཐུན་དཔེ་ནམ་མཁའ།
མི་མཐུན་དཔེ་བུམ་པ་དང་གློག་
མཐུན་དཔེ་གློག་དང་ནམ་མཁའ།
མི་མཐུན་དཔེ་བུམ་པ།
མཐུན་དཔེ་བུམ་པ་དང་གློག
མི་མཐུན་དཔེ་ནམ་མཁའ་
མཐུན་དཔེ་ནམ་མཁའ་དང་རྡུལ་ཕྲན།
མི་མཐུན་དཔེ་ལས་དང་བུམ་པ།
91



རེའུ་མིག་ཏུ་དགོད་བྱའི་འཁོར་ལོ།
སྒྲ་ཆོས་ཅན། རྟག་སྟེ།
སྒྲ་ཆོས་ཅན། མི་རྟག་སྟེ།
ཡང་སྒྲ་ཆོས་ཅན། རྩོལ་བྱུང་ཡིན་ཏེ།
གཞལ་བྱ་ཡིན་བའི་ཕྱིར།
བྱས་པའི་ཕྱིར།
མི་རྟག་པའི་ཕྱིར།
སྒྲ་ཆོས་ཅན། རྟག་སྟེ།
སྒྲ་ཆོས་ཅན། རྟག་སྟེ།
ཡང་སྒྲ་ཆོས་ཅན༔ རྟག་སྟེ།
བྱས་པའི་ཕྱིར། །
མཉན་བྱ་ཡིན་པའི་ཕྱིར། [རྩོལ་བྱུང་ཡིན་པའི་ཕྱིར།
ཡང་སྒྲ་ཆོས་ཅན། རྩོལ་བྱུང་མ་ཡིན་ཏེ། ཡང་སྒྲ་ཆོས་ཅན། མི་རྟག་སྟེ། སྒྲ་ཆོས་ཅན། བྷག་སི།
མི་རྟག་པ་ཡིན་པའི་ཕྱིར། རྩོལ་བྱུང་ཡིན་པའི་ཕྱིར།
ལུས་ཅན་མ་ཡིན་པའི་ཕྱིར།
གཅིག་ལ་བསྒྲིལ་བའི་འཁོར་ལོ།
མཐུན་ཕྱོགས་དང་མི་འཐུན་ཕྱོགས་གཉིས་ཀ་ལ་ཁྱབ་བྱེད་དུ་ཡོད་པ་ཟུར་དང་པོའི་དངོས་ཀྱི་མ་ངེས་པ་སྒྲ་ཆོས་ཅན། ལྟོས་སྟེ། གཞལ་བྱ་ཡིན་པའི་
ཕྱིར། མཐུན་དཔེ་ནམ་མཁའ། མི་མཐུན་དཔེ་བུམ་པ།
མཐུན་ཕྱོགས་ལ་གཏན་ནས་མེད་པ། མི་མཐུན་ཕྱོགས་ལ་ཁྱབ་བྱེད་དུ་ཡོད་པ། ལོགས་དང་པོའི་འགལ་རྟགས། སྒྲ་ཆོས་ཅན། རྟག་སྟེ།
བྱས་པའི་ཕྱི། མཐུན་དཔེ་ནམ་མཁའ། མི་མཐུན་དཔེ་བུམ་པ།
མཐུན་ཕྱོགས་ལ་རྣམ་གཉིས་མི་མཐུན་ཕྱོགས་ལ་ཁྱབ་བྱེད་དུ་ཡོད་པ། ཟུར་གསུམ་པའི་དངོས་ཀྱི་མ་ངེས་པ། དུང་སྒྲ་ཆོས་ཅན། རྩོལ་བྱུང་མ་
ཡིན་ཏེ། མི་རྟག་པ་ཡིན་པའི་ཕྱིར། མཐུན་དཔེ་གློག་དང་ནམ་མཁའ་མི་མཐུན་དཔེ་བུམ་པ།
མཐུན་ཕྱོགས་ལ་ཁྱབ་བྱེད་མི་མཐུན་ཕྱོགས་ལ་གཏན་ནས་མེད་པ། སྟེང་གི་རྟགས་ཡང་དག་ སྒྲ་ཆོས་ཅན། མི་རྟག་སྟེ། བྱས་པའི་ཕྱིར།
མཐུན་དཔེ་བུམ་པ། མི་མཐུན་དཔེ་ནམ་མཁའ།
མཐུན་ཕྱོགས་དང་མི་མཐུན་ཕྱོགས་གཉིས་ཀ་ལ་གཏན་ནས་མེད་པ། དབུས་ཀྱི་ཐུན་མོང་མ་ཡིན་པའི་མ་ངེས་པ། སྒྲ་ཆོས་ཅན། ལྟག་སྟེ།
མཉན་བྱ་ཡིན་པའི་ཕྱིར། མཐུན་དཔེ་ནམ་མཁའ། མི་མཐུན་དཔེ་བུམ་པ།
མཐུན་ཕྱོགས་ལ་རྣམ་གཉིས་མི་མཐུན་ཕྱོགས་པ་གཏན་ནས་མེད་པ། འོག་གི་རྟགས་ཡང་དག དུང་སྒྲ་ཆོས་ཅན། མི་རྟག་སྟེ། རྩོལ་བྱུང་ཡིན་
པའི་ཕྱིར། མཐུན་དཔེ་བུམ་པ་དང་གློག མི་མཐུན་དཔེ་ནམ་མཁའ།
མཐུན་ཕྱོགས་ལ་ཁྱབ་བྱེད། མི་མཐུན་ཕྱོགས་ལ་རྣམ་གཉིས་སུ་འཇུག་པ། ཟུར་གཉིས་པའི་དངོས་ཀྱི་མ་ངེས་པ། དུང་སྒྲ་ཆོས་ཅན། རྩོལ་བྱུང་
ཡིན་ཏེ། མི་རྟག་པ་ཡིན་པའི་ཕྱིར། མཐུན་དཔེ་བུམ་པ། མི་མཐུན་དཔེ་ཀློག་དང་ནམ་མཁའ། །
མཐུན་ཕྱོགས་ལ་གཏན་མེད། མི་མཐུན་ཕྱོགས་ལ་རྣམ་གཉིས་སུ་འཇུག་པ། ལོགས་གཉིས་པའི་འགལ་རྟགས། དུང་སྒྲ་ཆོས་ཅན། རྟོག་སྟེ།
རྩོལ་བྱུང་ཡིན་པའི་ཕྱིར། མཐུན་དཔེ་ནམ་མཁའ། མི་མཐུན་དཔེ་བུམ་པ་དང་གློག
མཐུན་ཕྱོགས་དང་མི་མཐུན་ཕྱོགས་གཉིས་ཀ་ལ་རྣམ་གཉིས་སུ་འཇུག་པ། ཟུར་བཞི་པའི་དངོས་ཀྱི་མ་ངེས་པ། སྒྲ་ཆོས་ཅན། རྟག་སྟེ། ལུས་
ཅན་མ་ཡིན་པའི་ཕྱིར། མཐུན་དཔེ་ནམ་མཁའ་དང་རྡུལ་ཕྲན༔ མི་མཐུན་དཔེ་ལས་དང་བུམ་པ།
དེ་ལྟར་བཀོད་པ་རེའུ་མིག་དགུའི་ཡིག་ཕྲེང་རྣམས་མཐར་ཆགས་སུ་བཀླག་ན། དང་པོ་
ལ་མཐུན་ཕྱོགས་ལ་ཁྱབ་བྱེད་དུ་ཡོད་པ་གསུམ། གཉིས་པ་ལ་མཐུན་ཕྱོགས་ལ་གཏན་
92



ནས་མེད་པ་གསུམ། གསུམ་པ་ལ་མཐུན་ཕྱོགས་ལ་རྣམ་གཉིས་སུ་འཇུག་ པ་གསུམ་
འབྱུང་ཞིང་། ཡང་ཐུར་དུ་བཀླག་ན་རིམ་པ་བཞིན་དུ་མི་མཐུན་ཕྱོགས་ལ་ཁྱབ་བྱེད་དུ་
ཡོད་པ་གསུམ། མི་མཐུན་ཕྱོགས་ལ་གཏན་ནས་མེད་པ་གསུམ། མི་མཐུན་ཕྱོགས་ལ་
རྣམ་གཉིས་སུ་འཇུག་པ་གསུམ་འབྱུང་ཞིང༌། དཔེའི་དབང་དུ་བྱས་ན་ཡིག་ཕྲེང་བར་བ་
ལ་མཐུན་དཔེ་ནམ་མཁའ་གསུམ་མི་མཐུན་དཔེ་བུམ་པ་གསུམ་འབྱུང་ངོ༌། །དེ་ལྟར་ཡིག་
གཟུགས་གཅིག་པ་བྱུང་བ་རྣམས་ནི། སྙན་ངག་པ་རྣམས་ཀྱི་ཀུན་བཟང་འཁོར་ལོ་དང་
དབྱིབས་ མཚུངས་སོ། ། ལྟ་བ་མཐའ་དཔྱད་པ་ལ། ཁ་ཅིག་ན་རེ། སྐབས་འདིར་
འབྲས་རང་གི་ སྦྱོར་བ་གཉིས་བཤད་པ་མི་འཐད་པར་ཐལ། སྐབས་འདིར་ འབྲས་་་
རྟགས་ཀྱི་སྦྱོར་བ་མ་བསྟན་པའི་ཕྱིར་ན། མ་གྲུབ་སྟེ། རྩོལ་བྱུང་གི་རྟགས་ཀྱིས་དུང་སྒྲ་
མི་རྟག་པར་སྒྲུབ་པ་དེ་འབྲས་རྟགས་སུ་བསྟན་པའི་ཕྱིར། ཁོ་ན་རེ། མི་འཐད་པར་
ཐལ། དེ་འབྲས་རྟགས་ཀྱི་སྦྱོར་བ་མ་ཡིན་པའི་ཕྱིར་ན། མ་ཁྱབ་སྟེ། དེ་རྟགས་ཀྱི་སྐྱ་
རིས་ཙམ་ཡིན་པས་རྟགས་དངོས་ནི། དུང་སྒྲ་ཆོས་ཅན། རང་རྒྱུ་མི་རྟག་པ་སྔོན་དུ་
སོང་སྟེ། སྐྱེས་བུའི་རྩོལ་བ་ལས་བྱུང་བའི་ཕྱིར་ཞེས་པ་འདི་ཡིན་ནོ། །འོ་ན་དེ་ཚིག་ཟིན་
ལ་ཅིའི་ཕྱིར་མ་བཀོད་ཅེ་ན། དགོས་པའི་དབང་གིས་ཏེ། སྤྱིའི་དགོས་པ་ནི་ལོགས་
དང་པོའི་འགལ་རྟགས་ཀྱི་ཆོས་ལོག་པ་སྟེང་གི་རང་བཞིན་རྟགས་ཀྱི་ཆོས་སུ་བཀོད་པ་
བཞིན་དུ། ལོགས་གཉིས་པའི་ཆོས་ལོག་པ་འོག་གི་འབྲས་རྟགས་ཀྱི་ཆོས་སུ་བཀོད་པ་
ཤེས་ པའི་ཆེད་ཡིན་པའི་ཕྱིར། ཁྱད་ པར་ གྱི་དགོས་པ་ནི། འབྲས་རྟགས་ཡིན་ན་
མཐུན་ཕྱོགས་ལ་རྣམ་གཉིས་སུ་འཇུག་པས་ཁྱབ་ཀྱང་། རང་བཞིན་གྱི་རྟགས་ལ་དེ་འདྲ་
མི་དགོས་པ་ཤེས་པའི་ཆེད་ཡིན་པའི་ཕྱིར། ཁ་ཅིག་ན་རེ། མཉན་བྱ་དེ་སྒྲུབ་ཀྱི་མི་
མཐུན་ཕྱོགས་ལ་མེད་པར་བཤད་པ་མི་འཐད་ལ། མཉན་བྱ་མི་རྟག་པ་ལ་ཡོད་པའི་ཕྱིར་
ན། མ་ཁྱབ་སྟེ། སྐབས་སུ་བབ་པའི་རྒོལ་བ་དེས་སྒྲ་དང་མཉན་བྱ་རྟག་པར་འདོད་པ་
ལ་ལྟོས་པ་ཙམ་ཡིན་པའི་ཕྱིར། དེ་ལྟར་བསྟན་པ་ལ་དགོས་པ་ཆེན་པོ་ཡོད་དེ། རིགས་
པ་ཅན་པས་གསོན་ལུས་ཆོས་ཅན། གང་ཟག་གི་བདག་དང་བཅས་ཏེ། སྲོག་ལྡན་གྱི་
ལུས་ཡིན་པའི་ཕྱིར་ཞེས་པ་འདི་རྗེས་ཁྱབ་མ་གྲུབ་ཀྱང་ལྡོག་ཁྱབ་འབའ་ཞིག་གྲུབ་པའི་
རྟགས་ཡང་དག་ཡིན་ཏེ། སྲོག་ལྡན་གྱི་ལུས་གསོན་ལུས་ལས་གཞན་ལ་མེད་པས་མཐུན་



དཔེ་མེད་པའི་ཕྱིར་རྗེས་ཁྱབ་མ་གྲུབ་ལ། མི་མཐུན་དཔེ་ཡོད་དེ། བུམ་པའི་སྟེང་དུ་
གང་ཟག་གི་བདག་མེད་པས་སྲོག་ཀྱང་མེད་པའི་ཕྱིར་ལྡོག་ཁྱབ་གྲུབ་སྙམ་དུ་བསམ་མོ། །
དེ་ལ་སློབ་དཔོན་གྱིས་རིགས་པ་ཅན་པ་ཁྱོད་ཀྱིས་སྨྲས་པ་དེ་ནི། སངས་རྒྱས་པ་དག་
གིས་མཉན་བྱའི་རྟགས་ཀྱིས་སྒྲ་རྟག་པར་སྒྲུབ་པ་དང་མཚུངས་པར་རྗེས་ཁྱབ་དང་ལྡོག་
ཁྱབ་ གཉིས་ ཀ་མ་གྲུབ་པའི་ཐུན་མོང་མ་ཡིན་པའི་མ་ངེས་པའི་རྟགས་ཡིན་ཞེས་མགོ་་
མཚུངས་ མཛད་ པ་ ཡིན་ ནོ། ། མགོ་ མཚུངས་ ཀྱི་ རིགས་ པ་ འདི་ ཤེས་ པར་ བྱེད་ པ་ ལ།
མཉན་བྱ་སྒྲ་མི་རྟག་པར་སྒྲུབ་པའི་ཐུན་མོང་མ་ཡིན་པའི་མ་ངེས་པའི་དོན་ལ་གོ་བ་ཆགས་
དགོས་ཤིང་། དེ་ཡང་མཉན་བྱ་དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་རྟགས་སུ་
འགྲོ་བའི་རྒྱུ་མཚན་ནི་དེ་སྒྲུབ་ཀྱི་མཐུན་དཔེ་མི་རྙེད་པའི་རྒྱུ་མཚན་གྱིས་ཡིན་ལ། དེ་
ཡང་མཉན་བྱ་སྒྲ་ལས་གཞན་ལ་མེད་པས་སྒྲའི་ཐུན་མོང་མ་ཡིན་པའི་ཆོས་སུ་གྲུབ། དེའི་
ཕྱིར་མཉན་བྱ་ཡིན་ན་མི་རྟག་པ་ཡིན་པས་ཁྱབ་པ་ངེས་ན་སྒྲ་ཡང་མི་རྟག་པར་ངེས་དགོས་
པས། དེས་ན་དུང་སྒྲ་རྔ་སྒྲ་སོགས་མཐུན་དཔེར་མི་རུང་བ་ཡིན་ཞིང་། དེ་བཞིན་དུ་
སྲོག་ལྡན་གྱི་ལུས་གསོན་ལུས་ལས་གཞན་ལ་མེད་པའི་རྒྱུ་མཚན་གྱིས་དེ་སྒྲུབ་ཀྱི་མཐུན་དཔེ་
མེད་པའི་ཕྱིར་རྗེས་ཁྱབ་མ་གྲུབ་ལ། རྗེས་ཁྱབ་མེད་པས་ལྡོག་ཁྱབ་ཀྱང་མ་གྲུབ་པོ། །
མདོར་ན་དེ་སྒྲུབ་ཀྱི་ཕྱོགས་ཆོས་ཅན་དུ་སོང་བའི་གང་ཟག་གིས། མཉན་བྱུ་དེ་སྒྲུབ་ཀྱི་
མཐུན་ཕྱོགས་མི་རྟག་པ་ལ་ཡོད་པར་ཡང་ཐེ་ཚོམ། དེ་སྒྲུབ་ཀྱི་མི་མཐུན་ཕྱོགས་རྟོག་པ་
ལ་ཡང་ཐེ་ཚོམ། འོན་ཀྱང་དེ་སྒྲུབ་ཀྱི་ མཐུན་ཕྱོགས་དང་མི་མཐུན་ཕྱོགས་ གང་རུང་
གཅིག་ལ་ཡོད་པར་ནི་ངེས། མཐུན་ཕྱོགས་ལ་ཡང་ཚད་མས་མ་མཐོང་མི་མཐུན་ཕྱོགས་
ལ་ཡང་ཚད་མས་མ་མཐོང་སྟེ། དཔེར་ན་ལྷས་སྦྱིན་དང་མཆོད་སྦྱིན་གཉིས་ལས་གཞན་
པའི་མངལ་འཇོག་པ་པོ་ནི་མེད་ལ། དེ་གཉིས་ཀྱི་ཡ་གྱལ་གང་གིས་ཀྱང་མངལ་འཇོག་
པར་མ་ངེས་ཀྱང་ མངལ་ཆགས་པར་ངེས་པ་བཞིན་ནོ། །དེ་ཙམ་གོ་མཁན་དཀོན་
པར་སྣང་ངོ༌། །ཡང་གཞལ་བྱའི་རྟགས་ཀྱིས་སྒྲ་རྟག་པར་སྒྲུབ་པའི་ཐུན་མོང་གི་མ་ངེས་པ་
སྐབས་འདིར་བསྟན་པ་ནི། ཚད་མ་མདོ་ལས། རང་གི་མཚན་ཉིད་གཅིག་གཞལ་
བྱ། ། ཞེས་ པ་ ལྟར་ གཞལ་ བྱ་ ལ་ མི་ རྟག་ པས་ ཁྱབ་ པ་ ཁས་ལེན་ པ་ འགའ་ ཞིག་ གིས།
གཞལ་བྱ་མི་རྟག་པ་ཁོ་ན་ལ་ཡོད་ཀྱང་རྟག་པ་ལ་མེད་པས་རྗེས་ཁྱབ་འབའ་ཞིག་གྲུབ་པའི་
94



རྟགས་ཡང་དག་ཟེར་བ་ལ། སློབ་དཔོན་གྱིས་ཁྱོད་ཀྱིས་སྨྲས་པ་དེ་ནི་གཞལ་བྱའི་རྟགས་
ཀྱིས་སྒྲ་རྟག་པར་སྒྲུབ་པའི་ཐུན་མོང་གི་མ་ངེས་པའི་རྟགས་ཞེས་ལན་མཛད་པ་ཡིན་ནོ། །
ཡང་ཁ་ཅིག་ན་རེ། གཞལ་བྱ་སྒྲ་རྟག་པར་སྒྲུབ་པའི་མཐུན་ཕྱོགས་དང་མི་མཐུན་ཕྱོགས་
གཉིས་ཀ་ལ་ཁྱབ་བྱེད་དུ་འཇུག་པར་བཤད་མི་རིགས་པར་ཐལ། གཞལ་བྱ་རྟག་པ་ལ་
ཡོད་པ་གང་ཞིག རྟོག་པ་མ་ཡིན་ན་གཞལ་བྱ་ཡིན་པས་ཀྱང་མ་ཁྱབ་པའི་ཕྱིར་ན། མ་
ཁྱབ་སྟེ། དང་པོ་ནི་རྒོལ་བ་དེས་གཞལ་བྱ་རང་མཚན་གཅིག་པུར་ཁས་བླངས་པ་ལ་
དགོངས་ཤིང་། གཉིས་པ་ནི་མི་རྟག་པ་ཡིན་ན་གཞལ་བྱ་ཡིན་པས་ཁྱབ་པ་ལ་དགོངས་
པ་ཡིན་པའི་ཕྱིར། ཡང་ཁ་ཅིག་གིས། མཉན་བྱ་སྒྲ་རྟག་པར་སྒྲུབ་པའི་མཐུན་ཕྱོགས་
དང་མི་མཐུན་ཕྱོགས་གཉིས་ཀ་ལ་གཏན་མེད་དུ་བཤད་པ་མི་འཐད་པར་ཐལ། དེ་དེ་
གཉིས་ཀ་ལ་ཡོད་པའི་ཕྱིར་ན་ཡང་། མ་ཁྱབ་སྟེ། རང་ཕྱོགས་ཆོས་ཅན་དུ་སོང་བའི་
གང་ཟག་གིས་མཐུན་ཕྱོགས་དང་མི་མཐུན་ཕྱོགས་གཉིས་ཀ་ལ་ཚད་མས་མ་མཐོང་བ་ལ་
དགོངས་ཀྱི་སྤྱིར་མཉན་བྱ་ཡིན་ན་མི་རྟག་པར་ཚད་མས་གྲུབ་པས་སྐྱོན་མེད་དོ། །ཡང་ཁ་
ཅིག་གིས། ལུས་ཅན་མ་ ཡིན་ པ་ སྒྲ་རྟག་པར་སྒྲུབ་པའི་མཐུན་ཕྱོགས་དང་མི་མཐུན་
ཕྱོགས་གཉིས་ཀ་ལ་རྣམ་གཉིས་སུ་འཇུག་པར་བཤད་པ་མི་འཐད་པར་ཐལ། རྟག་པ་
ཡིན་ན་ལུས་ཅན་མ་ཡིན་པས་ཁྱབ་པའི་ཕྱིར་ན། མ་ཁྱབ་སྟེ། བྱེ་བྲག་པས་ལུས་ཅན་མ་
ཡིན་པ། དེ་སྒྲུབ་ཀྱི་མི་མཐུན་ཕྱོགས་སེམས་པའི་ལས་ལ་འཇུག་ཀྱང་བུམ་པ་ལ་མི་འཇུག་
པ་དང་། དེ་དེ་སྒྲུབ་ཀྱི་མཐུན་ཕྱོགས་ནམ་མཁའ་ལ་འཇུག་ཀྱང་རྡུལ་ཕྲན་ལ་མི་འཇུག་
པར་འདོད་པ་དེའི་དབང་དུ་བྱས་པ་ཡིན་པས་སྐྱོན་མེད་དོ༑ །བྱས་པ་ལ་ཁོ་ན་རེ། དེ་མི་
འཐད་པར་ཐལ། བྱེ་བྲོག་པའི་ལུགས་ལ། ལུས་ཅན་མ་ཡིན་པ་རྡུལ་ཕྲན་ལོ་འཇུག་
པའི་ཕྱིར། དེར་ཐལ། རྡུལ་ཕྲན་ལུས་ཅན་མ་ཡིན་པའི་ཕྱིར་ཏེ། ལུས་ཅན་ཡོན་
ཏན་ཡིན་པ་གང་ཞིག རྡུལ་ཕྲན་རྫས་ཡིན་པས་ཡོན་ཏན་ཡིན་ན་རྗེས་མ་ཡིན་དགོས་
ཞེས་ཚད་མ་རིགས་རྒྱུན་ལས་གསུངས་པའི་ཕྱིར་ཟེར་ན། སྤྱིར་སྦྱོར་བ་ཐ་མ་འདི་ལ་ཊིཀ་
ཆེན་རིགས་པའི་རྒྱ་མཚོར། འབྱུང་བཞིའི་རྡུལ་ཕྲན་ཆོས་ཅན། རྟག་སྟེ། རེག་བྱ་
ཅན་མ་ཡིན་པའི་ཕྱིར་ཞེས་བཀོད་ལ། འདིར་སྒྲ་ཆོས་ཅན། རྟག་སྟེ། ལུས་ཅནི་མི་
ཡིན་པའི་ཕྱིར་ཞེས་བཀོད་པ་ནི་རིགས་ཐིགས་དར་ཊིཀ་གི་དགོངས་པ་ཡིན་ཞིང་། དར་



ཊིཀ་འདིར་རྡུལ་ཕྲན་ལུས་ ཅན་ ཡིན་ཞེས་གསལ་བར་གསུངས་འདུག་ པས་ མཁས་ པ་་་
རྣམས་བརྟག་པར་བྱ། ཡང་ཁ་ཅིག་གིས། དུང་སྒྲའི་སྟེང་དུ་མི་རྟག་པ་ངེས་སླ་ལ་རྩོལ་
བྱུང་ངེས་དཀའ་བར་ཐལ། མི་རྟག་པ་དེ་དུང་སྒྲ་རྩོལ་བྱུང་དུ་སྒྲུབ་པའི་ཕྱོགས་ཆོས་ཡིན་
པའི་ཕྱིར། འདོད་ན། དེ་མི་འཐད་པར་ཐལ། དུང་སྒྲའི་སྟེང་དུ་རྩོལ་བྱུང་ངེས་སླ་
ལ་མི་རྟག་པ་ངེས་དཀའ་བའི་ཕྱིར། དེར་ཐལ། རྩོལ་བྱུང་དེ་དུང་སྒྲ་མི་རྟག་པར་སྒྲུབ་
པའི་རྟགས་ཡང་དག་ཡིན་པའི་ཕྱིར་ཟེར་ན། རྒོལ་ བ་ གཅིག་ལ་རྟགས་དེ་གཉིས་ ཀ་
བཀོད་པ་ཡིན་ན་བདེན་ཡང་རྒོལ་བ་སོ་སོ་བ་ལ་བཀོད་པ་ཡིན་པས་སྐྱོན་མེད་དེ། རྒོལ་
བ་ཁ་ཅིག་དུང་སྒྲ་མི་རྟག་པར་ངེས་ནས་རྩོལ་བྱུང་དུ་མ་ངེས་པ་ཡང་ཡོད། ལ་ལས་དུང་
སྒྲ་རྩོལ་བྱུང་དུ་ངེས་ནས་མི་རྟག་པར་མ་ངེས་པ་ཡང་ཡོད་པའི་ཕྱིར་རོ། །སྨྲས་པ། སྡེ་
བདུན་སྙིང་པོ་མདོར་བསྡུས་བདུད་རྩིའི་ཆབ། །རྣམ་དཔྱོད་ལྷ་ཆེན་རལ་ཀློང་ནང་འཁྱིལ་
བ། །བློ་གསལ་སྐལ་ལྡན་ཤིང་རྟའི་སྒེར་ཆོས་སུ། ། ལྷག་བསམ་རྣམ་དག་སྦར་མོ་བཙིར་
ནས་ཕོབ། །གཟུར་གནས་བློ་ལྡན་ཙན་དན་ལྡིང་ཁང་དུ། །མང་ཐོས་ཡོན་ཏན་གྱིས་མྱོས་
མདོངས་མཐའ་བ། ། དགའ་བའི་མཇུག་སྒྲོ་བཏེགས་ཏེ་ངོམ་ པའི་ ཕྱིར། ། གཏམ་ སྙན་
འབྲུག་སྒྲ་གསར་བ་འདི་བསྒྲགས་སོ། ། ལྐོག་ཏུ་གྱུར་པའི་དོན་ཆེན་གསལ་འདོད་ན། །
བསྟན་བཅོས་ཉིན་མོར་བྱེད་པ་ཅིས་མི་བསྟེན། ། མུན་ཁུང་གནས་པའི་རི་མོར་བལྟ་བ་
ལ། །སྣང་བྱེད་སྒྲོན་མེ་འདེགས་པ་མི་རིགས་སམ། །ཕྱོགས་གླང་ཡབ་སྲས་མ་འོངས་དུས་
མཁྱེན་ནས། ། ཕྱོགས་ཆོས་ཅན་གྱི་གཏན་ཚིགས་དགུའི་འཁོར་ལོ། ། སྡེ་བདུན་རྒྱ་ཡིས་
བཏབ་སྟེ་སྦས་གྱུར་པ། །ཁོ་བོའི་བགོ་སྐལ་ཉིད་དུ་བཞག་པར་ངེས། །གནག་རྫིས་ཕྱུགས་
ཀྱི་ཁ་སོ་བལྟར་མཁས་ཀྱང་། །བླུན་པོའི་གྲལ་ལས་ནམ་ཡང་འཕགས་མི་འགྱུར། །དཀའ་
བའི་གནས་འདིར་ཞིབ་ཏུ་གཞིགས་པ་ཡིས། ། བརྡར་ཤ་ཆོད་ན་ད་གཟོད་མཁས་པའོ། །
གཞུང་གི་ཚིག་དོན་ཐད་སོར་མ་ཕྲད་པས། །ཞྭ་དཔེ་ལྷམ་ལ་འགེབས་འདྲ་སྲིད་གྱུར་ཚེ།
བྱིས་པའི་བློ་ཡིས་བྱས་ཕྱིར་མཁས་པ་རྣམས། ། ཁྲེལ་བ་མི་རིགས་ནོར་བ་བཅོས་ སུ་་་་
རིགས། ། དེ་ལྟར་སུག་བྲིས་ བསྟེན་པའི་རྣམ་དཀར་མཐུས། ། མཁྱེན་པའི་གཏེར་གྱི་་་
དགོངས་པ་དང་མཐུན་པའི། །མཁས་པའི་བྱ་བ་རྣམ་པ་གསུམ་ཅར་གྱིས། ། རྒྱལ་བསྟན་
གཉིས་པའི་རིང་ལུགས་འཛིན་གྱུར་ཅིག། ཅེས་པ་འདི་ནི་བདག་ལ་འདི་ལྟ་བུ་རྩོམ་
96



དགོས་པའི་ཁྲལ་མ་བབ་ ཀྱང་། མཁས་གྲུབ་རྗེའི་ཞལ་སྔ་ནས། དེ་ཕྱིར་བདག་ལ་
གྲགས་པའི་གསུང་། །སླན་ཆད་བུ་ཡོན་གྱུར་པ་ནི། །ལྷག་མ་འགའ་ཡང་མ་མཆིས་ཀྱི། །
འོན་ཀྱང་ལེགས་བཤད་སྙིང་ལ་ཆགས། །ཞེས་གསུངས་པ་ལྟར། ཕྱོགས་ཆོས་འཁོར་ལོ་
ཞེས་པའི་བསྟན་བཅོས་ཞིག་གླེགས་བམ་ཁྲོད་དུ་ལུས་འདུག་པ་དེའི་དོན་གསལ་བར་བྱ་
འདོད་སྙིང་ལ་ཆགས་ཏེ། ཨ་ལག་ཤ་ལྷ་རམས་པ་ངག་དབང་བསྟན་དར་ཞེས་བགྱི་བས་
བརྒྱ་ལམ་ན་ གཞན་ལ་ཕན་པའང་འབྱུང་བར་འགྱུར་རོ་སྙམ་དུ་རེ་ སྟེ་ བཀོད་པའོ། །
བཀྲ་ཤིས། །ཞེས་པ་འདི་ནི་སྐུ་འབུམ་བྱམས་པ་གླིང་དུ་དཔར་དུ་བསྒྲུབས་པའོ། །
རས།
97



༄༅། །རང་མཚན་སྤྱི་མཚན་གྱི་རྣམ་གཞག་
རྩོམ་འཕྲོ་བཞུགས་སོ། །
ངག་གི་དབང་ཕྱུག་སྩོལ་མཛད་འཇམ་དཔལ་དབྱངས། ། བློ་གྲོས་ བཟང་པོའི་་་
དངོས་གྲུབ་མཆོག་སྦྱིན་མཐུས། །ངེས་འབྱུང་བྱང་སེམས་ཡང་དག་ལྟ་བ་དང་། ། རིམ་
གཉིས་མཐར་ཕྱིན་དཔལ་ལྡན་བླ་མས་སྐྱོངས། །རིགས་པ་སྨྲ་བའི་ཆོས་སྒྲ་སྒྲོག་པ་ཡིས། །
ལྟ་ངན་སྨྲ་བའི་ལྕེ་ངན་ལྐོག་མར་དེད། །དེ་དང་ཆབས་ཅིག་ཡང་དག་ལྟ་བ་ཡིས། །ཡིད་
ཅན་འདྲེན་མཁས་ ཕྱོགས་ གླང་ཡབ་སྲས་རྒྱལ། ། ཚད་མའི་གཞུང་ལུགས་རྒྱ་མཚོ་ལུང་
རིགས་ཀྱི། །རླབས་འཕྲེང་གཡོ་ལྡན་ངོ་མཚར་ལྟད་མོ་ཅན། །གང་ཞིང་བལྟ་བར་འདོད་
ན་འདྲེན་བྱེད་དང༌། །ལམ་པ་ལྟ་བུ་འདི་ནི་བསྟེན་པར་གྱིས། ། དེ་ལ་འདིར་ཚད་མའི་
བསྟན་བཅོས་ལ་ཉེ་བར་མཁོ་བའི་ཡན་ལག་འགའ་ཞིག་བཤད་པར་བྱ་བ་ལ། རང་
མཚན་བཤད་པ། སྤྱི་མཚན་བཤད་པ། བརྡའི་སྦྱོར་ཚུལ་བཤད་པ་དང་། ཞར་ལ་
ཆོས་ཅན་དང་ཆོས་བརྗོད་ཀྱི་སྒྲ་བཤད་པའོ། །དང་པོ་རང་མཚན་བཤད་པར་བྱ་བ་ལ།
རྟོག་པས་བཏགས་ཙམ་མ་ཡིན་པར་རང་གི་ཐུན་མོང་མ་ཡིན་པའི་སྡོད་ལུགས་སུ་གྲུབ་པའི་
དངོས་པོ། རང་མཚན་གྱི་མཚན་ཉིད། མཚན་གཞི་ནི། མངོན་སུམ་ཚད་མའི་སྣང་
ཡུལ་ཏེ་བུམ་པ་ལྟ་བུའོ། །དེ་ལ་རང་མཚན་ཞེས་བྱ་སྟེ། རང་དངོས་སུ་སྣང་བའི་མངོན་
སུམ་ལ་སྣང་བའི་ཚེ་ཆོས་གཞན་འཆར་བ་ལ་མི་ལྟོས་པར་འཆར་བའི་མཚན་ཉིད་ཅན་ཡིན་
པའི་ཕྱིར་རོ། །རང་མཚན་དང་དོན་རང་མཚན་གཉིས་ལ་ཁྱད་པར་མེད་ཅིང༌། དོན་
རང་མཚན་ཞེས་པ་ནི་དོན་དངོས་གནས་པའམ་དོན་རྣལ་མ་ཞེས་པའི་དོན་ནོ། །དེ་ཉིད་
དངོས་སུ་འཇལ་བའི་མངོན་སུམ་ནི་འཁྲུལ་རྒྱུ་བཞི་བོ་གང་གིས་ཀྱང་མ་བསླད་པའི་མ་
འཁྲུལ་བའི་ཤེས་པ་ཡིན་པར་མདོ་སྡེ་བས་འདོད་ཅིང་། དེ་ཡང་རང་མཚན་རྣམས་བློ་
དོན་དམ་པ་མངོན་སུམ་མ་འཁྲུལ་བའི་ངོར་གྲུབ་པས་ན་དོན་དམ་པར་གྲུབ་པ་དང་དེའི་
ངོར་བདེན་པས་ན་དོན་དམ་བདེན་པ་ཡང་ཡིན་ཞིང་། འདི་བའི་ལུགས་ཀྱི་རང་མཚན་
98



གྱི་སྡོད་ལུགས་ནི་རང་གི་གནས་ལུགས་སུ་གྲུབ་པ་ཡིན་པས། མངོན་སུམ་གྱིས་དེ་གཞལ་
བ་ན་ཡུལ་གྱི་གནས་ལུགས་དེ་ཡང་གཞལ་བ་ཡིན་པ་དེའི་ཕྱིར། དབུ་མ་འཇུག་པའི་རྣམ་
བཤད་དགོངས་པ་རབ་གསལ་ལས། མདོ་སྡེ་བས་ཚད་མའི་གཞལ་བྱར་འཇོག་པ་ནི་
གཞལ་བྱའི་སྡོད་ལུགས་ཚད་མས་རྟོགས་པའི་དོན་ཡིན། ཞེས་གསུངས་ཤིང་དེའི་ཕྱིར།
དངོས་སྨྲ་བས་རང་མཚན་བྱེ་དོན་ལྡོག་ཏུ་གང་འདོད་པ་ཐལ་འགྱུར་བས་དོན་དམ་དཔྱོད་
པའི་རིགས་པའི་དགག་བྱར་འདོད་ཅེས་པ་ཡང་དེ་ཡིན་ནོ། ། དེས་ན་བློ་དོན་དམ་པ་
མངོན་སུམ་མ་འཁྲུལ་པའི་ངོར་བདེན་པའི་དངོས་པོ་རང་མཚན་གྱི་དོན་ལྡོག་ཡིན་ཞིང་།
ཡུལ་དུས་རང་བཞིན་མ་འདྲེས་པའི་དངོས་པོ་རང་མཚན་གྱི་གཞི་ལྡོག་ཡིན་ནོ། ། འོ་ན་
ཡུལ་དུས་རང་བཞིན་མ་འདྲེས་པའི་དོན་གང་ཞེ་ན། དེ་ནི་ཡུལ་དུས་རང་བཞིན་འདྲེས་
པར་འཛིན་པའི་རྟོག་པའི་འཛིན་སྟངས་ཀྱི་བཟློག་ཕྱོགས་ཡིན་པས་ཐོག་མར་འདི་ཤེས་པ་
གལ་ཆེ་བས། དེ་ཅུང་ཟད་བརྗོད་པར་བྱ་བ་ལ། དཔེར་ན་བུམ་པའི་ཐ་སྙད་མི་ཤེས་པ་
ཞིག་གིས་ ཤར་ཕྱོགས་སུ་གསེར་གྱི་ལྟོ་ལྡིར་བ་མཐོང་ནས་འདི་ཅི་ཡིན་ཞེས་འདྲི་ བ་ན།
ཕ་རོལ་པོས་འདི་བུམ་པའོ་ཞེས་སྨྲས་པའི་ཚེ་ཉན་པ་པོའི་རྒྱུད་ལ་བུམ་པ་ཞེས་བརྗོད་པའི་
སྒྲ་དེའི་རྗེས་སུ་འབྲངས་ནས་གསེར་གྱི་ལྟོ་ལྡིར་བ་དེ་བུམ་པའོ་སྙམ་དུ་འཛིན་པའི་རྟོག་པ་
སྐྱེ་ཞིང༌། རྟོག་པ་དེའི་འཛིན་སྟངས་ཀྱི་དོན་གསེར་གྱི་ལྟོ་ལྡིར་བ་དེ་བུམ་པ་ཡིན་པར་
སྣང་བ་ཡིན་པས་བུམ་པ་མ་ཡིན་པ་ལས་ལོག་པར་ཡང་སྣང་བ་ཡིན་ཞིང་། བུམ་པ་མ་
ཡིན་པ་ལས་ལོག་པར་སྣང་བ་དེ་ཉིད་བུམ་པའི་སྒྲ་དོན་ཡིན་ཡང་རྟོག་པ་དེས་བུམ་པ་རང་
མཚན་པར་འཁྲུལ་ནས་སྣང་བའི་ཕྱིར་རྟོག་པ་དེ་ལ་སྣང་བཏགས་གཅིག་ཏུ་འདྲེས་ནས་
སྣང་བ་ཞེས་བྱའོ། །འདིའི་སྣང་བ་ནི་བུམ་པ་དོན་རང་མཚན་པ་
པའི་སྒྲ་དོན་ནོ། །དེའི་ཕྱིར་རྟོག་པ་དེས་གསེར་བུམ་བུམ་པ་མ་ཡིན་པ་ལས་ལོག་པར་སྣང་
བའི་སྒྲ་དོན་ཉིད་སྣང་བའི་ཕྱིར། བུམ་པ་རང་མཚན་པ་དངོས་སུ་མི་སྣང་བར་སྒྲ་དོན་
ཁོ་ན་སྣང་ཡུལ་དུ་བྱས་པ་ཡིན་ནོ། །དེ་ནས་གང་ཟག་དེས་ནུབ་ཕྱོགས་སུ་ཟངས་ཀྱི་ལྟོ་ལྡིར་
བ་མཐོང་བ་ན་བརྡའ་ལ་བརྟེན་མི་དགོས་པར་དེ་ཉིད་བུམ་པ་ཡིན་ནོ་སྙམ་དུ་འཛིན་པའི་
རྟོག་པ་སྐྱེ་ཞིང་། རྟོག་པ་དེའི་སྣང་ངོ་ན་སྔར་ཤར་ཕྱོགས་སུ་མཐོང་བའི་གསེར་བུམ་གྱི་
སྟེང་གི་བུམ་པ་ཡིན་པའི་ཆ་ཐམས་ཅད་ནུབ་ཀྱི་ཟངས་བུམ་ལ་ཡང་ཡོད་པར་སྣང་ཞིང་



ཚུལ་འདི་ནི་རྟོག་པ་ལ་ཡུལ་འདྲེས་པར་སྣང་བའི་ཚུལ་ལོ། །དེ་བཞིན་དུ་སྔ་དྲོ་གསེར་བུམ་
མཐོང་ནས་ཕྱི་དྲོ་ཟངས་བུམ་མཐོང་བ་ན། སྔ་དྲོ་མཐོང་བའི་གསེར་བུམ་གྱི་ཆ་ཐམས་
ཅད་ཕྱི་དྲོའི་ཟངས་བུམ་ལ་ཡང་ཡོད་པར་སྣང་བ་ནི་དུས་འདྲེས་པར་སྣང་བའི་ཚུལ་ལོ། །
ཡང་གསེར་བུམ་གྱི་སྟེང་གི་བུམ་པ་ཡིན་པའི་ཆ་དང་ཟངས་བུམ་གྱི་སྟེང་གི་བུམ་པ་ཡིན་
པའི་ཆ་གཉིས་གཅིག་ཏུ་སྣང་བ་ནི་རང་བཞིན་འདྲེས་པར་སྣང་ཚུལ་ཡིན་པས། རྟོག་པ་
དེས་བུམ་པའི་གསལ་བ་མཐའ་དག་གི་སྟེང་གི་བུམ་པ་ཡིན་པའི་ཆ་ཐམས་ཅད་གཅིག་ཏུ་
སྣང་བ་ཡང་ཡིན་ནོ། །བུམ་པའི་གསལ་བ་ཞེས་པ་བུམ་པའི་བྱེ་བྲག་ལ་གོ་བར་བྱའོ། །
མདོར་ན་རྟོག་པས་སྔ་ཕྱི་གཅིག་ཏུ་འཛིན་ཚུལ་ནི། དཔེར་ན་སྔར་གྱི་ལྷས་སྦྱིན་འདིའོ་
ཞེས་ངོ་ཤེས་པ་ལྟ་བུ་དེ་སྔ་ཕྱི་གཅིག་ཏུ་འཛིན་པའི་རྟགས་ཡིན་ནོ། །བུམ་འཛིན་རྟོག་པ་ལ་
བུམ་པའི་རྡུལ་ཕྲ་རབ་དང་སྐད་ཅིག་མའི་ཆ་སོགས་དངོས་སུ་མི་སྣང་བར་བུམ་པའི་རྡུལ་
ཕྲན་ཚོགས་པའི་རགས་པ་དང་སྐད་ཅིག་སྔ་ཕྱིའི་རྒྱུན་གྱི་སྒྲ་དོན་དེ་དག་བུམ་པར་སྣང་བ་
ཡིན་ཏེ། དཔེར་ན་ཆུ་ཀླུང་ཞིག་ཏུ་བརྒལ་བ་ན་མི་དེའི་ལྷམ་ཆུས་ཁྱེར་ནས་ཡུན་རིང༌
སོང་ཡང་མི་དེས་ཆུ་ཀླུང་དེ་ལ་མཛུབ་མོ་བཙུགས་ནས་ངའི་ལྷམ་ཁྱེར་བའི་ཆུ་འདིའོ་ཞེས་
སྨྲས་ཀྱང་། དོན་ལ་ལྷམ་ཁྱེར་བའི་ཆུ་རྒྱུན་ཐལ་ཟིན་ཀྱང་རྟོག་པས་ཆུ་རྒྱུན་སྔ་ཕྱི་དག་གི་
སྒྲ་དོན་གཅིག་ཏུ་སྣང་བ་དེ་ལ་ཞེན་པའི་དབང་གིས་དེ་སྐད་སྨྲས་སོ། །དབང་ཤེས་ལ་དེ་ལྟ་
བུ་སྒྲ་དོན་མི་སྣང་བར་ཡུལ་རང་མཚན་པ་དེ་དང་རྫས་ཆ་སོ་སོར་དབྱེར་མེད་པའི་རྡུལ་ཕྲ་
རབ་དང་ཡུལ་དེའི་མི་རྟག་པ་དང་སྐད་ཅིག་མ་སོགས་ཇི་བཞིན་སྣང་བ་ཡིན་ཏེ། ཆུ་
ཀླུང་དེ་ལ་མིག་གིས་བལྟས་པའི་ཚེ་ད་ལྟ་རང་ལ་སྣང་བཞིན་པའི་ཆུ་རྡུལ་ཕྲ་རབ་དང་དེའི་
སྐད་ཅིག་མ་དང་མི་རྟག་པ་ཇི་བཞིན་སྣང་བ་མ་གཏོགས་སྔར་སོང་བའི་ཆུ་རྡུལ་དང་སླར་
འབབ་འགྱུར་གྱི་ཆུ་རྡུལ་གང་ཡང་མི་སྣང་བའི་ཕྱིར། འོ་ན་བུམ་པའི་རྡུལ་ཕྲ་རབ་དང་
བུམ་པ་མི་རྟག་པ་ཕྲ་བའི་མི་རྟག་པ་མ་ཡིན་ནམ་དེ་སོ་སྐྱེའི་དབང་ཤེས་ལ་ཅི་ལྟར་སྣང་ཞེ་
ན། དེ་དག་ཤིན་ཏུ་ཕྲ་བ་ཡིན་ཡང་བུམ་པ་དང་གྲུབ་བདེ་དབྱེར་མེད་ཀྱི་རྫས་གཅིག་
ཡིན་པའི་རྒྱུ་མཚན་གྱིས་དེ་ལྟར་སྣང་བ་ཡིན་ཏེ། རང་དོན་ལེའུ་ལས། དོན་གྱི་རང་གི་
ངོ་བོ་གཅིག། བདག་ཉིད་མངོན་སུམ་ཡིན་པ་ལ། །ཚད་མ་གཞན་གྱི་བརྟག་བྱ་གང་། །
མ་མཐོང་ཆ་གཞན་ཅི་ཞིག་ཡོད། །ཅེས་དང་། དེ་ཕྱིར་དངོས་པོ་མཐོང་བ་ཡིས། །ཡོན་
100



ཏན་མཐའ་དག་མཐོང་བ་ཉིད། ། ཅེས་གསུངས་པའི་ཕྱིར། ཁྱབ་སྟེ། ལུང་དེས་བུམ་
འཛིན་དབང་ཤེས་སྒྲུབ་འཇུག་ཡིན་པས་བུམ་པ་སྣང་དུས་ན་བུམ་པ་དང་གྲུབ་བདེ་དབྱེར་
མེད་ཀྱི་རྫས་གཅིག་པ་ཐམས་ཅད་སྣང་དགོས་པར་བཤད་ཅིང་། དེ་ཡང་དབང་ཤེས་དེ་
ལ་བུམ་པའི་རྡུལ་ཕྲ་རབ་རེ་རེ་བ་མི་སྣང་ཡང་རྡུལ་མང་པོ་འདབ་འབྱར་དུ་ཚོགས་པའི་
རྡུལ་དུ་མ་སྣང་བ་ལ་འགལ་བ་མེད་དེ། དཔེར་ན་ཁུ་ཚུར་སྣང་བ་ལ་སོར་མོ་ལྔ་ཚོགས་
སྣང་དགོས་པ་བཞིན་ནོ། །དེ་སྐད་དུ། མངོན་སུམ་ལེའུ་ལས། ཁྱད་པར་སྐྱེ་འགྱུར་
མང་པོ་དག། ཅིག་ཅར་བློ་ཡི་རྒྱུར་འགྱུར་ཡང་། །འགལ་བ་དག་ནི་ཅི་ཞིག་ཡོད། །ཅེས་
གསུངས་པའི་ཕྱིར། བུམ་པ་དང་བུམ་པ་མི་རྟག་པ་གཉིས་གྲུབ་བདེ་དབྱེར་མེད་ཀྱི་རྫས་
གཅིག་པའི་དོན་ནི། བུམ་པ་དང་སྐྱེ་འགག་གནས་གསུམ་དུས་མཉམ་ཞིང་། བུམ་
པའི་རྫས་གང་ཡིན་པ་དེ་ཉིད་བུམ་པ་མི་རྟག་པའི་རྫས་ཀྱང་ཡིན། བུམ་པ་མི་རྟག་པའི་
རྫས་གང་ཡིན་པ་དེ་ཉིད་བུམ་པའི་རྗེས་ཀྱང་ཡིན་པའི་སྒོ་ནས་མངོན་སུམ་གཅིག་ལ་གཅིག་
སྣང་ནས་ཅིག་ཤོས་མི་སྣང་བ་མི་སྲིད་པའི་རྒྱུ་མཚན་གྱིས་བུམ་འཛིན་དབང་ཤེས་ལ་བུམ་
པ་མི་རྟག་པར་ཡང་སྣང་བ་ཡིན་ནོ། །འོ་ན་སྒྲ་འཛིན་དབང་མངོན་གྱིས་སྒྲ་མངོན་སུམ་དུ་
རྟོགས་པ་ལྟར་སྒྲ་མི་རྟག་པ་ལ་ངེས་པ་འདྲེན་པར་འགྱུར་ལ། དེ་ལྟར་ན་སྒྲ་མི་རྟག་པར་
སྒྲུབ་པའི་རྟགས་དང་རྗེས་དཔག་དོན་མེད་པར་འགྱུར་རོ་ཞེ་ན། སྐྱོན་མེད་དེ། སྒྲ་
འཛིན་དབང་མངོན་གྱིས་སྒྲ་དང་རྫས་ཆ་སོ་སོར་དབྱེར་མེད་པའི་ཁྱད་ཆོས་དེ་དག་མངོན་
སུམ་དུ་མཐོང་ཡང་མཐོང་པ་ལྟར་ངེས་པ་འདྲེན་པར་བྱེད་པ་ལ་ནང་གི་རྐྱེན་རྟག་པར་
ཞེན་པའི་བག་ཆགས་འཐུག་པོ་ཡོད་པ་དང་། ཕྱིའི་རྐྱེན་རིགས་འདྲ་ཕྱི་མ་མཚམས་སྦྱར་
བར་མཐོང་བའི་དབང་གིས་དེ་ལྟར་ཆ་འགའ་ཞིག་ལ་ངེས་པ་འདྲེན་མི་ནུས་པ་གང་ཞིག་
གལ་ཏེ་དེ་ལྟ་བུ་འགལ་རྐྱེན་མེད་ན་བུམ་འཛིན་དབང་ཤེས་ཀྱིས་ཀྱང་རང་གི་སྣང་ཡུལ་
འགའ་ཞིག་གི་མི་རྟག་པ་ལ་ངེས་པ་འདྲེན་པའི་སྐབས་ཀྱང་སྲིད་པའི་ཕྱིར། དང་པོ་གྲུབ་
སྟེ། དཔེར་ན་ལྷས་སྦྱིན་གྱི་སྟེང་ན་ལྷས་སྦྱིན་གོང་བུ་མ་ཡིན་པ་དང་། ལྷས་སྦྱིན་སེམས་
ཅན་ཡིན་པ་དང་མི་ཡིན་པ་དང་ལྷས་སྦྱིན་ཡིན་པའི་ཁྱད་ཆོས་དུ་མ་ཡོད་ཀྱང་། ལྷས་
སྦྱིན་རྒྱང་རིང་པོ་ནས་འོང་བ་མཐོང་བའི་ཚེ་མིག་ཤེས་ཀྱིས་ཁྱད་ཆོས་དེ་དག་མངོན་སུམ་
དུ་མཐོང་ཡང་། ཡུལ་རྒྱང་རིང་བའི་རྐྱེན་གྱིས་དང་པོར་གོང་བུའོ་སྙམ་དུ་སྒྲོ་འདོགས་
101



ཤིང་། དེ་ནས་ཐག་ཇེ་ཉེར་སླེབ་པའི་ཚེ་རིམ་གྱིས་སེམས་ཅན་ཡིན་པ་དང་མི་ཡིན་པ་
དང་ལྷས་སྦྱིན་ཡིན་པར་ངོ་ཤེས་པ་ལྟར། བུམ་འཛིན་དབང་མངོན་དེས་ཀྱང་བུམ་པའི་
བྱས་མི་རྟག་ལ་སོགས་པའི་ཁྱད་ཆོས་དེ་དག་མངོན་སུམ་དུ་མཐོང་ཡང་། འགལ་རྐྱེན་
བུམ་པའི་རིགས་འདྲ་ཕྱི་མ་སྐད་ཅིག་གཞན་དང་མཚམས་སྦྱར་བ་མཐོང་བའི་དབང་གིས་
བུམ་པ་སྐད་ཅིག་གིས་འཇིག་པའི་མི་རྟག་པ་ལ་ངེས་པ་འདྲེན་མི་ནུས་པ་བཞིན་ཡིན་པའི་
ཕྱིར། གཉིས་ པ་གྲུབ་སྟེ། དེ་ལྟ་བུ་འགལ་རྐྱེན་མེད་ ན་བུམ་འཛིན་དབང་མངོན་
འགའ་ཞིག་གིས་རང་ཡུལ་མི་རྟག་པ་ལ་ངེས་པ་འདྲེན་པའང་ཡོད་པའི་ཕྱིར་ཏེ། བུམ་པ་
སྐད་ཅིག་ཐ་མ་མཐོང་བའི་དབང་ཤེས་དེས་རང་ཡུལ་གྱི་བུམ་པ་མི་རྟག་ པ་ལ་ངེས་པ་
འདྲེན་ནུས་པའི་ཕྱིར། རྟགས་དེར་ཐལ། མར་མེ་སྐད་ཅིག་ཐ་མ་འཛིན་པའི་དབང་
མངོན་གྱིས་དེ་ལྟར་ངེས་པ་འདྲེན་པའི་ཕྱིར་ཏེ། མངོན་སུམ་ལེའུ་ལས། སྤྱི་ཡི་རྟེན་ནི་
གྲུབ་པ་ན། །སྤྱི་དེ་ཉིད་ནི་གྲུབ་པ་ཡིན། །ཞེས་གསུངས་པའི་ཕྱིར། ལུང་དེའི་དོན་ཡོད་
དེ། དེ་ལྟ་བུ་འགལ་རྐྱེན་མེད་ཅིང་མཐུན་རྐྱེན་ཚང་ན་བུམ་པའི་སྤྱི་མི་རྟག་པ་དེ་ཡི་རྟེན་
དུ་གྱུར་པའི་བུམ་པ་དེ་ནི་མངོན་སུམ་གྱིས་གྲུབ་པ་ན། སྤྱི་མི་རྟག་པ་དེ་ཉིད་ནི་མངོན་
སུམ་དེས་གྲུབ་པ་ཡིན་ཞེས་པའི་དོན་ཡིན་པའི་ཕྱིར། དེའི་རྒྱུ་མཚན་འཆད་པ་ལ། དེ་
ཉིད་ལས། འདི་ལྟར་རྟགས་མེད་བྱིས་བར་གྱི། །སྐྱེ་བོས་ཕྱི་འབྱུང་བ་དང་ནི། །འབྲེལ་
མེད་མར་མེ་ལ་སོགས་ཀྱི། ། འཇིག་ པ་མཐོང་བས་ཡོངས་གཅོད་ཉིད། ། ཅེས་གསུངས་
པའི་ཕྱིར། ལུང་དེའི་དོན་ཡང་ཡོད་དེ། འདི་ལྟར་རིགས་འདྲའི་རྒྱུན་མཐོང་བ་ལས་
རྟག་པར་འཁྲུལ་བའི་རྒྱུ་མཚན་དེ་འདྲ་མེད་ན་རྟགས་ལ་ལྟོས་པ་མེད་པར་མཁས་པ་ནས་
བྱིས་པའི་བར་གྱི་སྐྱེ་བོས་རིགས་འདྲ་ཕྱི་མ་ཕྱིས་སུ་འབྱུང་བ་གཞན་དང་ནི་མཚམས་སྦྱར་
བའི་འབྲེལ་བ་མེད་པའི་མར་མེ་སྐད་ཅིག་ཐ་མ་མངོན་སུམ་གྱིས་མཐོང་ན། དེ་ལ་སོགས་
ཀྱི་མི་རྟག་པ་དང་འཇིག་པ་མངོན་སུམ་གྱིས་མཐོང་བས་ཡོངས་སུ་གཅོད་ནུས་པ་ཉིད་ཅེས་
པའི་དོན་ཡིན་པའི་ཕྱིར། དེའི་ཕྱིར་མར་མེ་སྐད་ཅིག་ཐ་མ་མི་རྟག་པ་དེ་རགས་པའི་མི་
རྟག་པ་ཡིན་ནོ། །འོ་ན་མར་མེ་སྐད་ཅིག་ཐ་མའི་སྟེང་གི་ཕྲ་བའི་མི་རྟག་པ་ཅི་ལྟར་འཇོག་
ཅེ་ན། དེ་ཡོད་དེ། མར་མེ་སྐད་ཅིག་ཐ་མ་སྐྱེས་ཙམ་ནས་འཇིག་པའི་ཆོས་ཅན་གྱི་མི་
རྟག་པ་ཡིན་པའི་ཚུལ་དེ་ཕྲ་བའི་མི་རྟག་པ་ཡིན་པའི་ཕྱིར། ཡང་ལུང་དེའི་མཇུག་གི།
102



བློ་གྲོས་ཆེན་པོས་མཐོང་ཉིད་ལས། །རྣམ་པ་ཐམས་ཅད་ངེས་པར་བྱེད། །ཅེས་པའི་དོན་
ལ་དེང་སང་མང་པོས་བློ་གྲོས་ཆེན་པོ་དེ་འཕགས་པ་ལ་བྱས་ནས་འཕགས་པས་གང་ཞིག་
མངོན་སུམ་དུ་མཐོང་ན་དེ་ལ་ངེས་པ་འདྲེན་པས་ཁྱབ་པས་འཕགས་རྒྱུད་ཀྱི་མངོན་སུམ་ལ་
སྣང་ལ་མ་ངེས་པ་མེད་ཟེར་རོ། །དེ་ལ་ཁ་ཅིག་གིས། རྣམ་མཁྱེན་མི་རྟག་པར་རྟོགས་
པའི་སློབ་པའི་རྒྱུད་ཀྱི་རྣལ་འབྱོར་མངོན་སུམ་ཆོས་ཅན། རྣམ་མཁྱེན་མངོན་སུམ་དུ་
མཐོང་བར་ཐལ། རྣམ་མཁྱེན་མི་རྟག་པར་མངོན་སུམ་དུ་མཐོང་བ་གང་ཞིག དེ་
གཉིས་གྲུབ་བདེ་དབྱེར་མེད་ཀྱི་རྫས་གཅིག་ཏུ་ཁྱེད་ཀྱིས་འདོད་པའི་ཕྱིར། འདོད་ན།
རྣམ་མཁྱེན་མངོན་སུམ་དུ་རྟོགས་པའི་སེམས་ཅན་ཡོད་པར་ཐལ་ལོ། །དེས་ན་རྣམ་མཁྱེན་
དང་རྣམ་མཁྱེན་མི་རྟག་པ་གཉིས་གྲུབ་བདེ་རྫས་གཅིག་ཡིན་གྱི་གྲུབ་བདེ་དབྱེར་མེད་ཀྱི་
རྫས་གཅིག་མ་ཡིན་ཟེར་རོ། ཁ་ཅིག མེའི་ཁ་དོག་མེ་དང་རྫས་ཐ་དད་ཟེར་བ་མི་འཐད་
དེ། མེའི་ཁ་དོག་མེ་དང་རྫས་གཅིག་ཡིན་པའི་ཕྱིར་ཏེ། དཔེར་ན། མྱུ་གུའི་ཁ་དོག་
མྱུ་གུ་དང་རྫས་གཅིག་ཡིན་པའི་ཕྱིར། རྟགས་གྲུབ་སྟེ། རྩ་ཤེས་རྣམ་བཤད་རིགས་
པའི་རྒྱ་མཚོ་ལས། མྱུ་གུའི་ཁ་དོག་དང་དབྱིབས་སོགས་དེའི་བདག་ཉིད་ཡིན་པས་དེའི་
ངོ་བོ་ཞེས་བྱའོ། །ཞེས་གསུངས་པའི་ཕྱིར། ཁྱབ་སྟེ། མྱུ་གུའི་ཁ་དོག་མྱུ་གུའི་བདག་
ཉིད་དང་ངོ་བོ་གཅིག་ཡིན་པས་དེ་གཉིས་བདག་ཉིད་གཅིག་ཏུ་གྲུབ་ལ། བདག་ཉིད་
གཅིག་པའི་རྫས་གྲུབ་ལ་རྫས་གཅིག་པ་དགོས་པའི་ཕྱིར་རོ། །དེར་མ་ཟད་མེ་དང་མེའི་ཁ་
དོག་གཉིས་གྲུབ་བདེ་རྫས་གཅིག་པ་ཡང་ཡིན་ཏེ། ཤཱཀྱ་བློས། གྲུབ་པ་ནི་ཆོས་མ་ཐོབ་
པ་ལས་འབྲེལ་བའོ། ། བདེ་བ་ནི་ཐོས་པ་རྗེས་སུ་འཇུག་པའོ། །ཞེས་གསུངས་པ་ལྟར་སྐྱེ་
འགག་གནས་གསུམ་གཅིག་པ་གྲུབ་བདེ་རྫས་གཅིག་པའི་དོན་ཡིན་པ་གང་ཞིག མེ་
དང་དེའི་ཁ་དོག་གཉིས་སྐྱེ་འགག་གནས་གསུམ་དུས་མཉམ་ཞིང་རྫས་གཅིག་པ་ཡང་ཡིན་
པའི་ཕྱིར་རོ། །འོན་ཀྱང་དེ་གཉིས་གྲུབ་བདེ་དབྱེར་མེད་ཀྱི་རྫས་གཅིག་ཡིན་མིན་ལ་སྣ་
ཚོགས་སྨྲ་སྟེ། ཁ་ ཅིག དེ་གཉིས་གྲུབ་བདེ་དབྱེར་མེད་ཀྱི་རྫས་གཅིག་མ་ཡིན་ཏེ།
མེ་མངོན་སུམ་དུ་སྣང་ན་མེའི་ཁ་དོག་སྣང་བས་མ་ཁྱབ་པའི་ཕྱིར། དེར་ཐལ། དམུས་
ལོང་གི་ལུས་ཤེས་ལ་མི་སྣང་བ་གང་ཞིག མེའི་ཁ་དོག་མི་སྣང་བའི་ཕྱིར་ཟེར། དེ་ལ་འོ་
ན། དམུས་ལོང་གི་ལུས་ཤེས་དེ་ལ་མེ་དམར་པོ་སྣང་བར་ཐལ། དེ་ལ་མེ་སྣང་བ་གང་
103



ཞིག་དམར་པོ་མ་ཡིན་པའི་མེ་མེད་པའི་ཕྱིར་ཟེར་ན། ཁ་ཅིག་གིས་འདོད་ཟེར། ལ་
ལས་མ་ཁྱབ་སྟེ། མེ་དམར་པོ་ཁ་དོག་ཡིན་པའི་ཕྱིར། དེ་ལ་མེ་མི་སྣང་ཟེར། འདི་ལ་
ཁོ་ན་རེ། ཤིང་རིང་པོ་དབྱིབས་ཡིན་པ་ཐལ། མེ་དམར་པོ་ཁ་དོག་ཡིན་པའི་ཕྱིར།
རིགས་པ་མཚུངས་སོ་ཟེར་ན། ཁ་ཅིག་གིས་མ་ཁྱབ་ཟེར། འདོད་ན། དམུས་ལོང་
གིས་ཤིང་རིང་ཐུང་གི་དབྱེ་བ་མངོན་སུམ་དུ་འབྱེད་མི་ནུས་པར་འགྱུར་རོ་ཞེ་ན། འདི་
ལྟར་བཤད་པར་བྱ་སྟེ། ཤིང་རིང་པོ་ཤིང་ཡིན་པའི་ཕྱིར་ལུས་ཤེས་ཀྱི་རེག་བྱ་ཡིན་པའི་
རྒྱུ་མཚན་གྱིས་ལོང་བ་རྣམས་ཀྱིས་དེར་རིང་ཐུང་གི་ཁྱད་པར་མངོན་སུམ་དུ་འབྱེད་ནུས་པ་
དེ་ཡིན་ལ། འོན་ཀྱང་ཤིང་རིང་པོའི་དབྱིབས་དེ་དབྱིབས་ཡིན་གྱི་ཤིང་མ་ཡིན་ཞིང་།
ཤིང་རིང་པོ་དེ་ཤིང་ཡིན་པས་ལུས་ཤེས་ཀྱི་རེག་བྱ་ཡིན་ཞེས་ཅིས་ཀྱང་ཁས་ལེན་དགོས་ཏེ།
དཔེར་ན་བུམ་པའི་དོན་ལྡོག་གི་ཆ་ཤས་སུ་གྱུར་པའི་མགྲིན་པ་རིང་བ་བུམ་པ་ཡིན་གྱི་
མགྲིན་པ་རིང་བའི་དབྱིབས་བུམ་པ་མིན་པ་བཞིན་ཡིན་པའི་ཕྱིར་ཏེ། ལྷག་མཐོང་ཆེན་
མོ་ལས། ལྟོ་བ་ལྡིར་བ་དང་མགྲིན་པ་རིང་བ་སོགས་དེ་ནི་བུམ་པ་ཡིན་པར་འདོད་ཀྱི།
ལྟོ་ བ་ ལྡིར་ བ་ སོགས་ ཀྱི་ དབྱིབས་ བུམ་ པར་ མི་ འདོད་དེ། ཞེས་ གསུངས་ པའི་ ཕྱིར།
ཡང་ཁ་ཅིག མིག་ཤེས་ ཙན་གྱིས་མུན་པའི་ནང་ན་གནས་པའི་དུང་ལ་ལག་པས་རེག་
ནས་ངོ་ཤེས་པ་དུང་དཀར་པོ་མངོན་སུམ་དུ་རྟོགས་ཀྱང་། མིག་དང་མི་ལྡན་པས་དེ་
ལྟར་ངོ་ཤེས་པ་དུང་མངོན་སུམ་དུ་རྟོགས་ཀྱང་དུང་དཀར་པོ་མངོན་སུམ་དུ་མ་རྟོགས་ཟེར་
མོད། འོན་ཀྱང་འདི་སྐོར་ལ་རྒྱལ་དབང་བློས་དུང་དཀར་སེར་པོ་སྣང་བའི་དབང་ཤེས་
དུང་གི་ཁ་དོག་ལ་འཁྲུལ་ཡང་དབྱིབས་ལ་མ་འཁྲུལ་ཞེས་བཞེད་ལ། དེའི་རྒྱུ་མཚན་ནི་
དུང་སེར་པོར་སྣང་བའི་མིག་ཤེས་དང་དཀར་པོར་སྣང་བའི་མིག་ཤེས་གཉིས་ལ་སྣང་པའི་
དུང་གི་དབྱིབས་ལ་མི་འདྲ་བ་མེད་པའི་ཕྱིར་དང༌། སེར་པོར་སྣང་བའི་མིག་ཤེས་དེ་ལ་
བརྟེན་ནས་ཀྱང་དུང་དཀར་པོ་ ཐོབ་ནུས་པའི་ཕྱིར་ཞེས་དགོངས་ལ། རྒྱལ་ཚབ་རྗེ་
སོགས་དེ་མི་འཐད་ཅེས་བཞེད་དེ། རྣམ་ངེས་ཊིཀ་ཆེན་དགོངས་པ་རབ་གསལ་ལས།
དབྱིབས་ནི་ཁ་དོག་ལས་རྫས་ཐ་དད་པའི་དོན་བྱེད་ནུས་པ་མ་ཡིན་པས། ཁ་དོག་ལ་
འཁྲུལ་ན་དབྱིབས་ལ་མ་འཁྲུལ་བར་ག་ལ་འགྱུར། དུང་གི་སྒྲ་ཡང་དབྱིབས་ཀྱི་ཁྱད་པར་
ཅན་གྱི་ཁ་དོག་ལ་འཇུག་ལ། དུང་ཐོབ་པ་ཡང་ཚད་མ་གཞན་ལ་བརྟེན་པ་ཡིན་གྱི་སེར་
104



པོར་འཛིན་པ་ལས་ནི་མ་ཡིན་ནོ། །ཞེས་གསུངས་སོ། །འདིའི་དུང་གི་སྒྲ་དབྱིབས་ཀྱི་ཁྱད་
པར་ཅན་གྱི་ཁ་དོག་ལ་འཇུག་ཅེས་པ་ལ་ཁོ་བོ་རྨོངས་ཞེན་གྱིས་དཔག་ན། དུང་མངོན་
སུམ་དུ་རིག་ན་འཁྱིལ་བའི་རི་མོ་ཅན་གྱི་ཁྱད་པར་དུ་བྱས་པའི་དཀར་པོ་རིག་པས་ཁྱབ་
ཅེས་ པ་ཨེ་ཡིན་སྙམ་དུ་དོགས་སོ། ། རྒྱལ་ དབང་བློའི་བཞེད་ པ་འགོག་ པའི་རིགས་པ་
དངོས་ནི། དབྱིབས་ཀྱི་རྡུལ་ཁ་དོག་གི་རྡུལ་ལ་བཏགས་པ་ཙམ་ཡིན་པས་ཁ་དོག་གི་རྡུལ་
མ་སྣང་བར་དབྱིབས་རང་དབང་བར་སྣང་དུ་མི་རུང་ཞིང་། དེས་ན་དུང་དཀར་སེར་
པོར་སྣང་བའི་དབང་ཤེས་ཆོས་ཅན། ཁྱོད་ལ་དུང་དཀར་པོའི་དབྱིབས་སྣང་བར་ཐལ།
ཁྱོད་དུང་གི་དབྱིབས་ལ་སྒྲུབ་འཇུག་གི་བློ་ཡིན་པ་གང་ཞིག དུང་གི་དཀར་པོ་དང་
དབྱིབས་གཉིས་གྲུབ་བདེ་རྫས་གཅིག་ཡིན་པའི་ཕྱིར། འདོད་མི་ནུས་ཏེ། ཁྱོད་ལ་དུང་
དཀར་པོའི་དབྱིབས་མི་སྣང་བར་དུང་སེར་པོའི་དབྱིབས་སྣང་བ་གང་ཞིག སེར་པོའི་
དུང་གཞི་མ་གྲུབ་པའི་ཕྱིར་ཞེས་འགོག་པར་མངོན་ནོ། །དེ་ཡང་དུང་གི་དབྱིབས་དང་ཁ་
ཨ དོག་གཉིས་གྲུབ་བདེ་དབྱེར་མེད་ཀྱི་རྫས་གཅིག་ཏུ་འདོད་མི་འདོད་ནི་ད་དུང་བརྟག་པར་
བྱ་བ་ཁོ་ནའོ། །འོན་ཀྱང་དེ་ལ་འདི་དཔྱད་པར་བྱ་སྟེ། སྨིག་རྒྱུ་ཆུར་སྣང་བའི་དབང་
ཤེས་ཆུ་ལ་འཁྲུལ་ ཡང་སྔོ་ཞིང་འཁྱུག་ པའི་ཆ་ལ་ཚད་མར་སོང་ཞེས་མཁས་གྲུབ་རྗེས་་
གསུངས་ཤིང༌། ཐག་ཁྲ་སྦྲུལ་སྣང་གི་དབང་ཤེས་ཐག་ཁྲའི་ཁ་དོག་གི་རྡུལ་ལ་ཚད་མར་
སོང་ཞེས་ས་པཎ་གྱིས་གསུངས་པས། དེ་དག་རང་ལུགས་སུ་ཁས་ལེན་རུང་ན་གཞན་
གྱིས་ལྗོན་ཤིང་འགྲོ་བར་སྣང་བའི་དབང་ཤེས་སྡོད་པའི་ལྗོན་ཤིང་ལ་འཁྲུལ་ཡང་ལྗོན་ཤིང་
སྔོན་པོ་ཡིན་པ་ལ་ཚད་མར་སོང་ཞེས་སྨྲ་བ་མི་འཐད་ཅེས་ཅི་ལྟར་འགོག་རིགས། དེ་
གཉིས་རིགས་པ་མཚུངས་པས་སོ་ཞེ་ན། དེའི་ལན་ཅུང་ཟད་སྨྲ་ནུས་མོད་ཀྱང་རེ་ཞིག་
འབྱུང་འགྱུར་གྱི་མཁས་པ་རྣམས་ལེགས་བཤད་ལ་རྟོག་དཔྱོད་གནང་བའི་ཆེད་དུ་བཏང་
སྙོམས་སུ་བཞག་གོ ཡང་ཕལ་ཆེ་བ་དག་གིས། མེ་ལུས་ཤེས་ཀྱི་རེག་བྱ་ཡིན་པས་སོ་
སྐྱེའི་མིག་ཤེས་ལ་མི་སྣང་། མེའི་ཁ་དོག་མིག་ཤེས་ཀྱི་གཟུང་བྱ་ཡིན་པས་སོ་སྐྱེའི་ལུས་
ཤེས་ལ་མི་སྣང་ཟེར་ཞིང་། དེ་བཞིན་དུ་མཁས་པའི་གསུང་ལས་བྱུང་བ་ཡང་ཡོད་ལ།
དེའི་རྒྱུ་མཚན་ནི་གཟུགས་འཛིན་དབང་ཤེས་ལྟ་བུ་ལ་རང་གི་ངོ་བོ་གསལ་རིག་གི་ཆ་དང༌།
གཟུགས་ཀྱི་རྣམ་ལྡན་དུ་སྐྱེ་བའི་ཆ་དང་། གཟུགས་འཛིན་ནུས་ཀྱང་སྒྲ་སོགས་འཛིན་མི་
105



ནུས་པའི་ཆ་གསུམ་ཡོད་པ་ལས་དང་པོ་ནི་དེ་མ་ཐག་རྐྱེན་གྱི་ལག་རྗེས་དང་། གཉིས་པ་
ནི་དམིགས་རྐྱེན་གྱི་ལག་རྗེས་དང་། གསུམ་པ་ནི་བདག་རྐྱེན་གྱི་ལག་རྗེས་ཡིན་པའི་རྒྱུ་
མཚན་གྱིས་གཟུགས་འཛིན་མིག་ཤེས་ཀྱིས་གཟུགས་ཁོ་ན་སྣང་ཞིང་རེག་བྱ་སོགས་མི་སྣང་
བའི་ཁྱད་པར་དེ་འདྲ་བྱུང་བ་ཡིན་ཞེས་སྨྲའོ། །དེ་ལྟར་དོན་ལ་གནས་ཤས་ཆེ། འོན་
ཀྱང་དོགས་སློང་གི་ཚུལ་དུ་ཅུང་ཟད་གླེང་བར་བྱ་བ་འདི་སྐད། འོ་ན་སོ་སྐྱེའི་མིག་ཤེས་
ལ་ མེ་ མི་ སྣང་ བར་ ཐལ། མེ་ ལུས་ ཤེས་ ཀྱི་ རེག་ བྱ་ ཡིན་ པའི་ ཕྱིར། རྟགས་ ཁས།
འདོད་ན། དེ་ལ་མར་མེ་མི་སྣང་བར་ཐལ། འདོད་པའི་ཕྱིར། འདོད་ན། མར་
མེའི་རྩེ་མོ་ཁྲ་སྒོར་བར་སྣང་བའི་དབང་ཤེས་ལ་ཡང་མར་མེ་མི་སྣང་བར་ཐལ། དེ་
འདྲའི་དབང་ཤེས་ མིག་ཤེས་ལས་ གཞན་དུ་མི་འཐད་པའི་ཕྱིར། དེ་ཡང་འདོད་ན།
སྡེ་བདུན་གྱི་རྒྱན་ཡིད་ཀྱི་མུན་སེལ་ལས། མར་མེའི་རྩེ་མོ་ཁྲ་སྒོར་བར་སྣང་བའི་དབང་
ཤེས་ཀྱིས་ཀྱང་མར་མེའི་རྩེ་མོ་མངོན་སུམ་དུ་མཐོང་བར་མྱོང་བས་གྲུབ་པོ། ༽ཞེས་་་་་
གསུངས་པ་དང་ཅི་ལྟར་མི་འགལ། དེ་ལ་མར་མེའི་རྩེ་མོ་མཐོང་ཡང་མར་མེ་མ་མཐོང་ན་
ཞེས་ཤེས་ལྡན་སུ་ཞིག་སྨྲ། གཞན་ཡང་སོ་སྐྱེའི་མིག་ཤེས་ལ་ཆུ་མི་སྣང་བར་ཐལ། ཆུ་
ལུས་ཤེས་ཀྱི་རེག་བྱ་ཡིན་པའི་ཕྱིར། འདོད་ན། དེ་ལ་རྣག་དང་ཁྲག་ཀྱང་མི་སྣང་བར་
ཐལ། དེ་དག་ལུས་ཤེས་ཀྱི་རེག་བྱ་ཡིན་པའི་ཕྱིར། འདོད་ན། ཡི་དྭགས་ཀྱི་མིག་
ཤེས་ལ་རྣག་དང་ཁྲག་མི་སྣང་བར་ཐལ། སོ་སྐྱེའི་མིག་ཤེས་ལ་དེ་དག་མི་སྣང་བའི་ཕྱིར།
རྟགས་ཁས། འདོད་ན། རྗེའི་གསུང་དང་འགལ་བར་དོགས་ཏེ། དབུ་མ་འཇུག་
པའི་རྣམ་བཤད་དགོངས་པ་རབ་གསལ་ལས། ཡི་དྭགས་ལ་ཆུ་ཀླུང་རྣག་ཁྲག་ཏུ་སྣང་བ་
ནི་དེའི་མིག་ཤེས་ལ་སྣང་བ་ཡིན་པས་གཟུགས་ཀྱི་སྐྱེ་མཆེད་དུ་བཞག་དགོས་སོ། །ཞེས་
གསུངས་པའི་ཕྱིར། གཞན་ཡང་། སྟོང་ཐུན་སྐལ་བཟང་མིག་འབྱེད་ལས། དཔེར་
ན་ཆུ་ཀླུང་དང་དེའི་འོག་གཞིའི་ས་གཉིས་ལས། མིའི་མིག་ཤེས་ཆུ་ལ་ཚད་མར་སོང་གི་
འོག་གཞིའི་ས་ལ་ཚད་མར་མ་སོང་། ཡི་དྭགས་ཀྱི་མིག་ཤེས་འོག་གཞིའི་ས་ལ་ཚད་མར་
སོང་གི་ཆུ་ལ་ཚད་མར་མ་སོང་ངོ་། །ཞེས་གསུངས་པ་དང༌། དངོས་སྨྲ་བའི་འདོད་པ་
བརྗོད་པའི་སྐབས་ཀྱི་ལམ་རིམ་ཆེན་མོ་ལས་ཀྱང་། རྟོག་པ་དང་བྲལ་ཞིང་མ་འཁྲུལ་བའི་
ཤེས་པ་ནི་མངོན་སུམ་ཉིད་དུ་འདོད་དོ། །དེ་ལ་མ་འཁྲུལ་བ་ནི་ཡུལ་གྱི་རང་གི་མཚན་ཉིད་
106



ཇི་ལྟར་གནས་པ་ལྟར་འཛིན་པར་བྱེད་པས། དབང་པོའི་ཤེས་པའི་མངོན་སུམ་ལྔ་གས་
རང་མཚན་འཇལ་བས་ན། གཟུགས་ལ་སོགས་པའི་རང་གི་མཚན་ཉིད་ནི་མངོན་སུམ་
ལྔ་བོ་དེ་དག་གི་གཞལ་བྱ་ཡིན་པས། དེ་དག་ཚད་མར་འགྲོ་ས་ཡང་ཡུལ་ལྔ་བོ་དེའི་རང་
གི་མཚན་ཉིད་ཡིན་པར་འདོད་དོ། །ཞེས་གསུངས་པའི་ཕྱིར། དེ་ལ་ཁོ་ན་རེ། ལུང་དེ་
དག་གི་དོན་ཁྱོད་ཀྱིས་སྨྲ་བ་ལྟར་མ་ཡིན་ཟེར། འོ་ན་ཅི་ཡིན་ཞེ་ན། སྟོང་ཐུན་གྱི་དོན་
ནི། ཡི་དྭགས་ཀྱི་མིག་ཤེས་དེས་ས་ལ་མངོན་སུམ་ཚད་མར་སོང་བ་མ་ཡིན་ཡང་སའི་ཁ་
དོག་ལ་མངོན་སུམ་ཚད་མར་སོང་བའི་སྟོབས་ཀྱིས་ས་ལ་ངེས་ཤེས་དོན་མཐུན་འདྲེན་པས་
ན་དེ་ལ་ཚད་མར་སོང་ཞེས་བཤད་པ་ཙམ་ཡིན་ཏེ། དཔེར་ན་བུམ་པས་དག་པའི་ས་
ཕྱོགས་འཛིན་པའི་དབང་མངོན་དེ་བུམ་མེད་ལ་མངོན་སུམ་ཚད་མ་དང་རྗེས་དཔག་ཚད་
མ་གང་ཡང་མ་ཡིན་ཡང་། ས་ཕྱོགས་ལ་ཚད་མར་སོང་བའི་སྟོབས་ཀྱིས་བུམ་མེད་ལ་
ངེས་པ་འདྲེན་པའི་རྒྱུ་མཚན་གྱིས་བུམ་མེད་ལ་ཚད་མར་སོང་ཞེས་བཤད་ཆོག་པ་བཞིན་
ཡིན་པའི་ཕྱིར། དེས་ན་གཟུགས་སོགས་དོན་ལྔ་དབང་ཤེས་ལྔའི་ཡུལ་དུ་སོ་སོར་ངེས་
པའི་ཕྱིར་ལུས་ཤེས་ཀྱི་རེག་བྱ་ཡིན་ན་མིག་ཤེས་ལ་མི་སྣང་བ་དགོས་པའི་ཕྱིར། དེ་ཡང་
ཡིན་ཏེ། བུམ་པ་ རྟོགས་པའི་ལུས་ ཤེས་ ཀྱིས་བུམ་པའི་གཟུགས་དང་ཁ་དོག་སོགས་
མཐོང་བ་མ་ཡིན་པའི་ཕྱིར། དེ་ལྟར་ཡང་ཁས་ལེན་དགོས་ཏེ། རྣམ་འགྲེལ་ཊིཀ་ཆེན་
རིགས་པའི་རྒྱ་མཚོ་ལས། སྣང་བའི་ཁྱད་པར་དང་བྲལ་བའི་མུན་པའི་ནང་དུ་བུམ་པ་ལ་
ལག་པས་རེག་པའི་སྒོ་ནས་བུམ་པའི་རེག་བྱ་མངོན་སུམ་དུ་འཛིན་པའི་ལུས་ཤེས་ཆོས་ཅན།
ཁྱོད་ཀྱིས་བུམ་པ་མངོན་སུམ་དུ་མཐོང་བར་ཐལ། བུམ་པའི་རེག་བྱ་མངོན་སུམ་དུ་
མཐོང་བ་ གང་ཞིག དེ་ གཉིས་ གྲུབ་ བདེ་ རྫས་ གཅིག་ ཡིན་ པའི་ ཕྱིར། འདོད་ན།
བུམ་གཟུགས་མངོན་སུམ་དུ་མཐོང་བར་ཐལ་ལོ། །འདོད་ན། གཟུགས་འཛིན་དབང་
ཤེས་ཡིན་ན་མིག་ཤེས་ཡིན་པས་མ་ཁྱབ་པར་ཐལ་ལོ། ། ཞེས་གསུངས་པའི་ཕྱིར་ཟེར་ན།
དེ་ལྟ་བུ་ལུང་ཊིཀ་ཆེན་དབུ་བར་ཤོག་བུ་རེ་བཞིན་བཞུགས་པ་ཁོ་བོས་སྔ་དུས་སུ་མཐོང་
ནས་ཅི་ཡང་གཏོལ་མ་བྱུང་བར་བཏང་སྙོམས་སུ་བཞག་པ། ད་རེས་ཁྱོད་ཀྱིས་དེ་དྲངས་
པ་ལེགས་མོད། འོན་ཀྱང་གསུང་དེའི་སྒྲས་ཟིན་ཚོད་ལྟར་ན། དེ་ལྟ་བུ་བུམ་པ་མངོན་
སུམ་དུ་འཛིན་པའི་ལུས་ཤེས་ཀྱིས་བུམ་པ་ཡང་མ་མཐོང་བུམ་པའི་གཟུགས་ཀྱང་མ་མཐོང་
107



ཟེར་དགོས་པར་མངོན་ཡང་། དེ་ལྟར་ཁས་ལེན་ན་ཚ་ཞིང་སྲེག་པ་མངོན་སུམ་དུ་རེག་
པའི་ལུས་ཤེས་མེད་ཟེར་དགོས་པའམ་ཡང་ན་དེས་མེ་མ་མཐོང་ཟེར་དགོས་སམ། གལ་
ཏེ་དེ་ལྟར་ཡིན་ན་མེ་མཐོང་བའི་ལུས་ཤེས་གཏན་མེད་དུ་འགྱུར་རོ། །འོ་ན་ལུང་དེའི་དོན་
གང་ཡིན་ཞེ་ན། དེ་ནི་བུམ་པ་མངོན་སུམ་དུ་མཐོང་ན་བུམ་གཟུགས་མངོན་སུམ་དུ་
མཐོང་བར་ ཐལ་བ་འཕངས་ པའི་ཡུལ་ནི། གྲུབ་བདེ་རྫས་ གཅིག་ པ་ དང་ གྲུབ་ བདེ་
དབྱེར་མེད་ཀྱི་རྫས་གཅིག་པ་གཉིས་གཅིག་ཏུ་འཁྲུལ་བའི་རྒོལ་བ་ཡིན་ལ། རྒོལ་བ་དེ་ལ་
བུམ་པའི་གཟུགས་འཛིན་པའི་དབང་ཤེས་ཡིན་ན་གཟུགས་འཛིན་དབང་ཤེས་སུ་ ཐལ་
ཞེས་རིག་པས་ཕུལ་ནས། དེ་ནས་ལུས་ཤེས་མིག་ཤེས་སུ་ཐལ་དུ་བཅུག་པའི་རིགས་པ་
ཡིན་གྱི། དེ་ལྟ་མ་ཡིན་པར་བུམ་པའི་རེག་བྱ་མངོན་སུམ་དུ་འཛིན་པའི་ལུས་ཤེས་ཀྱིས་
བུམ་པ་མཐོང་བར་ཐལ་བ་འཕངས་པ་མ་ཡིན་ནམ་སྙམ་མོ། །འོན་ཀྱང་མུན་ཁུང་གི་བུམ་
པ་ལ་ལག་པས་རེག་པའི་སྒོ་ནས་བུམ་པ་རྟོགས་པའི་ལུས་ཤེས་དེས་བུམ་པའི་གཟུགས་མ་
མཐོང་གསུངས་པ་དེ་ལེགས་བཤད་བླ་ན་མེད་པ་ཡིན་ཏེ། དེ་ལྟར་ཟེར་དགོས་པའི་རྒྱུ་
མཚན་ནི། བུམ་པའི་གཟུགས་ཞེས་བརྗོད་པའི་སྒྲ་དེ་བུམ་པ་དང་བུམ་པའི་གཟུགས་
གཉིས་གཞི་མཐུན་དུ་བརྗོད་པའི་སྒྲ་མ་ཡིན་པར། བུམ་པའི་གཟུགས་ཞེས་བརྗོད་པའི་
སྒྲ་དེས་བུམ་པའི་དྲི་རོ་རེག་བྱ་རྣམས་ལས་བུམ་པའི་གཟུགས་ཐ་དད་དུ་ཕྱེ་སྟེ་རང་འཛིན་
མིག་ཤེས་སྐྱེད་ པའི་ ཐུན་ མོང་མ་ཡིན་ པའི་ནུས་པ་ ཅན་དུ་སྟོན་པར་བྱེད་ཅིང་། དེ་
བཞིན་དུ་ཙན་དན་གྱི་དྲི་ཞེས་བརྗོད་པའི་སྒྲས་ཀྱང་ཙན་དན་ཙམ་བརྗོད་པ་མ་ཡིན་པར་
རང་འཛིན་སྣ་ཤེས་སྐྱེད་པའི་ནུས་པའི་ཁྱད་པར་ཐུན་མོང་མ་ཡིན་པར་གོ་བར་བྱེད་པའི་
ཕྱིར་རོ། །དེའི་ཕྱིར་ཙན་དན་གྱི་དྲི་འཛིན་པའི་དབང་ཤེས་ཡིན་ན་སྣ་ཤེས་ཡིན་དགོས་པ་
ལྟར། བུམ་པའི་གཟུགས་འཛིན་པའི་དབང་ཤེས་ཡིན་ན་མིག་ཤེས་ཡིན་དགོས་ པར་
བསྒྲུབས་པས་མུན་ཁུང་གི་བུམ་པ་ལ་ལག་པས་རེག་པའི་སྒོ་ནས་བུམ་པ་རྟོགས་པའི་ལུས་
ཤེས་དེ་བུམ་པ་མཐོང་ཡང་བུམ་པའི་གཟུགས་མ་མཐོང་བ་ཡིན་ནོ། །གལ་ཏེ་ཡིན་ན་ཚ་
ཞིང་སྲེག་པ་མངོན་སུམ་དུ་འཛིན་པའི་ལུས་ཤེས་ཀྱིས་ཀྱང་མེ་གཏན་ནས་མ་མཐོང་ཟེར་
དགོས་པས་དེ་ལྟར་ན་མེ་མཐོང་བའི་ལུས་ཤེས་སོ་སོ་སྐྱེ་བོའི་རྒྱུད་ལ་གཏན་མེད་དུ་འགྱུར་
རོ། །ད་ནི་ཁྱོད་ཀྱི་འདོད་པ་བརྗོད་དགོས་སོ་ཞེ་ན། ཁོ་བོ་ལ་ཡང་སྔ་མའི་ལེགས་བཤད་
108



ཕལ་ཆེར་བསུབས་ནས་ལེགས་བཤད་གསར་བས་གྲུབ་མཐའ་འཆའ་བའི་གདེངས་མེད་
ཀྱང་རེ་ཞིག་སེམས་ལ་ཤར་ཚོད་ཅིག་སྨྲ་ན། རེག་བྱ་ཡིན་ན་སོ་སྐྱེའི་མིག་ཤེས་ལ་མི་སྣང་
བ་དགོས་ན། སྔ་རྒོལ་གྱིས་ཕྱིར་རྒོལ་མངོན་སུམ་དུ་མ་མཐོང་ཟེར་དགོས་པས་དེ་ལྟར་ན་
མངོན་སུམ་དང་འགལ་བས། སྤྱིར་ཚུར་མཐོང་གི་མངོན་སུམ་ལ་དབང་ཡིད་རང་རིག་
གསུམ་ལས་རང་རིག་གིས་དེ་མཐོང་དོན་མེད་ལ་ཡིད་མངོན་ཡང་ཕལ་ཆེར་སྣང་ལ་མ་ངེས་
པ་ཡིན་པས་དབང་ཤེས་ཀྱིས་མཐོང་དགོས་ཤིང་དེ་ཡང་མིག་ཤེས་ལས་གཞན་དུ་མི་འཐད་
པས། དེས་ན་སྔ་རྒོལ་དེའི་རྒྱུད་ཀྱི་མིག་གི་རྣམ་པར་ཤེས་པ་དང་མཚུངས་ལྡན་གྱི་འདུ་
ཤེས་དེ་ལ་གཟུགས་ཀྱི་འདུ་ཤེས་དང་། ཐོགས་པའི་འདུ་ཤེས་དང་། སྣ་ཚོགས་ཀྱི་འདུ་
ཤེས་གསུམ་ཡོད་པས་ཐོགས་པའི་འདུ་ཤེས་དེས་ཕྱིར་རྒོལ་སོགས་འགྲོ་བའི་རིགས་རྟོགས་
པའང་ཡིན་སྙམ་སྟེ། རྣམ་པར་གཏན་ལ་དབབ་པ་བསྡུས་པ་ལས། དེ་ལ་སྔོན་པོ་ལ་
སོགས་པའི་ཁ་དོག་འཛིན་པར་བྱེད་པ་ནི་གཟུགས་ཀྱི་འདུ་ཤེས་སོ། །འགྲོ་བ་ཐོགས་པར་
འཛིན་པར་བྱེད་པ་ནི་ཐོགས་པའི་འདུ་ཤེས་སོ། །བུད་མེད་དང་སྐྱེས་པ་དང་ཁང་ཁྱིམ་
དང་ཞིང་ལ་སོགས་པ་ཉེ་བར་འདོགས་པར་བྱེད་པ་ནི་སྣ་ཚོགས་ཀྱི་འདུ་ཤེས་ཏེ། ཞེས་
གསུངས་པའི་ཕྱིར། གལ་ཏེ་དེ་ལྟར་ཁས་ལེན་ན་ཡང་ས་ཆུ་མེ་རླུང་སོགས་མིག་ཤེས་ཀྱི་
སྣང་ཡུལ་ལམ་གཟུང་ཡུལ་ཡིན་ཞེས་རྣམ་པ་ཀུན་ཏུ་ཁས་ལེན་མི་རུང་བས། དེས་ན་
དམུས་ལོང་གི་རྒྱུད་ཀྱི་ཚ་སྲེག་སྣང་བའི་ལུས་ཤེས་ཆོས་ཅན། མེའི་གཟུགས་འཛིན་པའི་
དབང་ཤེས་ཡིན་པར་ཐལ། མེའི་གཟུགས་འཛིན་པ་གང་ཞིག དབང་ཤེས་ཡིན་པའི་
ཕྱིར་ན་མ་ཁྱབ། དཔེར་ན་སྦྲུལ་གྱི་མིག་ཤེས་ཆོས་ཅན། སྒྲ་འཛིན་དབང་ཤེས་ཡིན་
པར་ཐལ། སྒྲ་འཛིན་པ་གང་ཞིག དབང་ཤེས་ཡིན་པའི་ཕྱིར་ན་མ་ཁྱབ་ཟེར་དགོས་
པ་ལྟ་བུའམ། ཡང་ན་སྡེ་བདུན་ཡིད་ཀྱི་མུན་སེལ་ལས། ཤེས་པ་དེས་བཟུང་བའི་ཡུལ་
ཡིན་པས་གཟུང་ཡུལ་དུ་འགྱུར་དགོས་པ་ནི་མ་ཡིན་ཏེ། ཞེས་གསུངས་པ་ལྟར་མི་ཆོས་
ཅན། ཚུར་མཐོང་གི་མིག་ཤེས་ཀྱི་གཟུང་བྱ་ཡིན་པར་ཐལ། མིག་ཤེས་དེས་བཟུང་
བའི་ཡུལ་ཡིན་ པའི་ ཕྱིར་ ན། མ་ ཁྱབ་ ཟེར་ དགོས་ སོ། ། ཡང་རྣམ་ པ་ གཅིག་ ཏུ་ན།
མངོན་པ་མཛོད་ལས། འཇིག་རྟེན་གྱི་ནི་ཐ་སྙད་དུ། །ཁ་དོག་དབྱིབས་ལས་ཞེས་
བརྗོད། ། ཅེས་གསུངས་པ་ལྟར། མེ་ལ་སོགས་པ་མིག་གིས་མཐོང་ཞེས་བརྗོད་མི་རིགས་
109



ཏེ། དེ་དག་རེག་བྱ་ཡིན་པའི་ཕྱིར་ཞེ་ན། དེ་ལྟ་ཡིན་མོད་ཀྱི་འཇིག་རྟེན་གྱི་ཐ་སྙད་དུ་
མེའི་ཁ་དོག་མཐོང་བ་ལ་མེ་མཐོང་ཞེས་ཐ་སྙད་བྱེད་པ་ལྟར། རྟ་དང་བ་ལང་སོགས་
མིག་ཤེས་ཀྱི་གཟུང་བྱ་མིན་ཡང་དེ་དག་གི་དབྱིབས་དང་ཁ་དོག་མིག་ཤེས་ཀྱིས་མཐོང་བས་
བ་ལང་སོགས་མངོན་སུམ་དུ་རྟོགས་པའི་གོ་ཆོད་དེ། མིག་ཤེས་དེས་བ་ལང་སོགས་ལ་
ངེས་ཤེས་འདྲེན་པའི་ཕྱིར་ཞེས་འདོད་པའམ། དེ་ལྟར་འདོད་པའི་ཚེ་ནའང་གང་ཟག་
དེས་བ་ལང་མངོན་སུམ་དུ་རྟོགས་ཀྱང་དེའི་རྒྱུད་ལ་བ་ལང་མངོན་སུམ་དུ་རྟོགས་པའི་བློ་
མེད་ཟེར་བའམ། ཡང་ན་མིག་ཤེས་དེས་བ་ལང་དངོས་སུ་རྟོགས་ཀྱང་བ་ལང་དེའི་
དངོས་གཞལ་མིན་ཟེར་དགོས་སམ། གང་ལྟར་ཡང་། རང་དོན་ལེའུར། དོན་གྱི་
རང་གི་ངོ་བོ་གཅིག ཅེས་སོགས་ཀྱི་སྐབས་སུ་བུམ་འཛིན་དབང་ཤེས་ལ་མི་རྟག་པ་སྣང་
བ་དང་། མངོན་སུམ་ལེའུར། ས་བོན་སོགས་ནི་མྱུ་གུ་སོགས་ལ། །ནུས་མཐོང་གལ་ཏེ་
དེ་ཀུན་རྫོབ། ། ཅེས་པའི་སྐབས་སུ་ས་བོན་གྱིས་མྱུ་གུ་ལ་ཕན་འདོགས་པའི་ནུས་པ་ཡང་
མིག་ཤེས་ལ་སྣང་བར་བཤད་པས་ས་ཆུ་ལ་སོགས་པའི་གཟུགས་རགས་པ་ཅི་ལྟར་མི་སྣང་
ཞེས་ དོགས་སློང་ གི་ ཚུལ་དུ་ལབ་ལོབ་མང་བ་བྱས་ པ་ཡིན་ པས་དཔྱད་པར་འཚལ། །
གཉིས་པ་སྤྱི་མཚན་བཤད་པར་བྱ་བ་ལ། རང་ངོས་ནས་གྲུབ་པའི་གནས་ལུགས་ཀྱི་ངོ་བོ་
མ་ཡིན་པར་རྟོག་པས་བཏགས་ཙམ་དུ་གྲུབ་པ་སྤྱི་མཚན་གྱི་མཚན་ཉིད། མཚན་གཞི་ནི།
ཡུལ་དུས་རང་བཞིན་འདྲེས་པར་འཛིན་པའི་རྟོག་པའི་སྣང་ཡུལ་ཏེ་བུམ་འཛིན་རྟོག་པ་ལ་
བུམ་པ་མ་ཡིན་པ་ལས་ལོག་པར་སྣང་བ་ལྟ་བུའོ། །དེ་ཆོས་ཅན། སྤྱི་མཚན་ཞེས་བྱ་སྟེ།
བུམ་པ་རང་གི་ངོ་བོའི་སྒོ་ནས་རྟོགས་པར་བྱར་མེད་པར་སྤྱིའི་སྒོ་ནས་རྟོགས་པའི་མཚན་
ཉིད་ཅན་ཡིན་པའི་ཕྱིར་རོ། །འདིའི་སྤྱི་ཞེས་པ་ནི་གསེར་བུམ་ལྟ་བུ་ཞིག་གི་སྒྲ་དོན་ལ་བྱ་
ཞིང་། སྒྲ་དོན་དེ་ཡང་གང་ལ་བྱ་སྙམ་ན་བུམ་འཛིན་རྟོག་པ་ལ་གསེར་བུམ་བུམ་པ་མ་
ཡིན་པ་ལས་ལོག་པར་སྣང་བ་དེ་ལ་བྱའོ། ། དེ་ཆོས་ཅན། སྤྱི་ཞེས་བྱ་སྟེ། བུམ་པའི་
གསལ་བ་རྣམས་ཀྱི་སྤྱི་ཡིན་པའི་ཕྱིར་དང་། གསེར་བུམ་ཟངས་བུམ་སོགས་ཀྱང་ཁྱོད་ཀྱི་
བྱེ་བྲག་ཡིན་པའི་ཕྱིར་དང་། གསེར་བུམ་ཟངས་བུམ་སོགས་བུམ་འཛིན་རྟོག་པ་ལ་བུམ་
པར་སྣང་བ་ཡང་ཡིན་པའི་ཕྱིར་རོ། །དེ་ལ་རྟོག་པས་སྣང་ཚུལ་དང་སྒྲས་བརྗོད་ཚུལ་ཤེས་
དགོས་པས་དེ་གཉིས་བཤད་པར་བྱ་བ་ལ། དང་པོ་རྟོག་པས་སྣང་ཚུལ་ནི། དཔེར་ན་
110



ལྷ་ཁང་ཞིག་གི་ནང་དུ་གསེར་གྱི་བུམ་པ་མིག་ཤེས་ཀྱིས་མཐོང་ནས། དེ་ནས་ཡུལ་གཞན་
དུ་ཕྱིན་པ་ན་སྔར་གྱི་གསེར་བུམ་དེའི་དབྱིབས་དང་ཁ་དོག་སོགས་བློ་ངོ་ན་བཀྲ་ལམ་མེ་
བར་འཆར་ཞིང་། དེ་ལྟར་ ཤར་བའི་བློ་དེ་ནི་རྟོག་པ་ཡིན་གྱི་མངོན་སུམ་མ་ཡིན་ལ།
རྟོག་པ་དེ་ལ་ཤར་བའི་སྣང་བ་དེ་ཡང་གསེར་བུམ་གྱི་དོན་སྤྱི་ཡིན་གྱི་གསེར་བུམ་དངོས་མ་
ཡིན་ནོ། །གལ་ཏེ་ཡིན་ན་སྔར་གྱི་གསེར་བུམ་དེ་ཉིད་ཐོ་བས་བཅོམ་ནས་གཟུགས་གཞན་
དུ་བསྒྱུར་ཡོད་ནའང་དེ་ཉིད་ཇི་བཞིན་སྣང་དགོས་པ་ལས་དེ་མི་སྣང་བའི་ཕྱིར་རོ། །ཡང་
ན་རྟོག་པ་ལ་སྣང་བ་དེ་བུམ་པ་དངོས་ཡིན་ན། སྣང་བ་དེས་ཆུ་སྐྱོར་བ་ལ་སོགས་པའི་
དོན་བྱེད་ནུས་པར་འགྱུར་ལ། དེ་ལྟ་ན་བུམ་འཛིན་རྟོག་པ་གར་ཡོད་དུ་བུམ་པ་ཡོད་
པར་འགྱུར་བས་སུས་ཀྱང་བུམ་པས་འཕོངས་པར་མི་འགྱུར་རོ། །དེས་ན་རྟོག་པ་དེ་སྣང་
ཡུལ་ལ་འཁྲུལ་བ་ཡིན་ཏེ། རང་ ལ་ གསེར་བུམ་བུམ་པར་སྣང་བ་དེ་བུམ་པ་མ་ཡིན་
བཞིན་དུ་བུམ་པར་སྣང་བ་ཡིན་པའི་ཕྱིར། ཞིན་ཡུལ་ལ་མ་འཁྲུལ་བ་ཡིན་ཏེ། རྟོག་པ་
དེའི་འཛིན་སྟངས་ལ་གསེར་བུམ་བུམ་པའོ་སྙམ་དུ་ཞིན་པ་ཡོད་ཀྱི་སྣང་བ་དེ་ཉིད་བུམ་
པའོ་སྙམ་དུ་ཞེན་པ་མེད་པའི་ཕྱིར། དཔེར་ན་མི་ཞིག་གིས་རང་གི་བཞིན་ལ་དྲི་མ་ཡོད་
མེད་རྟོགས་འདོད་ནས་མེ་ལོང་ལ་བལྟས་པའི་ཚེ། མེ་ལོང་ནང་གི་གཟུགས་བརྙན་དེ་
ཉིད་རང་གི་བྱད་བཞིན་དུ་སྣང་ཞིང་། སྣང་བ་དེ་ལ་བརྟེན་ནས་རང་གི་བཞིན་ཉིད་
རྟོགས་པར་འགྱུར་གྱི་གཟུགས་བརྙན་དེ་ཉིད་རང་གི་བཞིན་ཡིན་ནོ་སྙམ་དུ་ཞེན་པ་མེད་པ་
ལྟར། བུམ་འཛིན་རྟོག་པ་དེས་བུམ་པའི་གཟུགས་བརྙན་སྣང་བའི་སྒོ་ནས་བུམ་པ་ལ་
ཞེན་པར་བྱེད་ཀྱི་བུམ་པའི་གཟུགས་བརྙན་དེ་ཉིད་བུམ་པ་ཡིན་པར་ཞེན་པ་མེད་པའི་ཕྱིར་
རོ། །དེ་ལྟར་གོ་དོན་ལ་བུམ་འཛིན་རྟོག་པས་བུམ་པ་དངོས་སུ་མི་འཛིན་པར་བུམ་པའི་
དོན་སྤྱི་དངོས་སུ་འཛིན་ཅིང་། བུམ་པ་ཞེས་བརྗོད་པའི་སྒྲས་ཀྱང་བུམ་པ་དངོས་སུ་མ་
བརྗོད་པར་བུམ་པའི་སྒྲ་སྤྱི་དངོས་སུ་བརྗོད་པ་ཡིན་མོད། འོན་ཀྱང་དེ་དག་ལ་བརྟེན་
ནས་བུམ་པ་རང་མཚན་བསྙོན་མེད་དུ་ཐོབ་པའི་རྒྱུ་མཚན་གྱིས་བུམ་འཛིན་རྟོག་པས་བུམ་
པ་དངོས་སུ་རྟོགས་པ་དང་བུམ་པ་ཞེས་བརྗོད་པའི་སྒྲས་བུམ་པ་དངོས་སུ་བརྗོད་པར་ཁས་
ལེན་དགོས་ཏེ། དེ་ལྟ་མ་ཡིན་ན་རང་མཚན་ཡིན་ན་རྟོག་པའི་ཤུགས་ཡུལ་ཁོ་ན་དང་
བསྟན་བཅོས་ཀྱི་ཤུགས་བསྟན་ཁོ་ནར་ཁས་ལེན་དགོས་པར་འགྱུར་རོ། །བུམ་འཛིན་རྟོག་
111



པས་བུམ་པ་དངོས་སུ་རྟོགས་པའི་རྒྱུ་མཚན་མཐར་ཐུག་པ་ནི། དང་པོར་བུམ་འཛིན་
མངོན་སུམ་སྐྱེ་བ་ན་བུམ་པར་ཞེན་པའི་བག་ཆགས་བཞག་ཅིང་། བག་ཆགས་དེ་སླར་
སད་པ་ན་གསེར་བུམ་ལ་སོགས་པ་བུམ་པར་འཛིན་པའི་རྟོག་པ་སྐྱེ་ཞིང་། རྟོག་པ་དེས་
གསེར་བུམ་བུམ་པ་མ་ཡིན་པ་ལས་ལོག་པར་སྣང་བ་ལ་བརྟེན་ནས་བུམ་པ་རང་མཚན་པ་
ཐོབ་པའི་འབྲས་བུ་ཅན་ཡིན་པས། དེས་ན་རྟོག་པ་དོན་མཐུན་ཕལ་ཆེར་མཐར་མངོན་
སུམ་ལ་ཐུག་པ་ཡིན་ཏེ། ནམ་མཁའ་འཛིན་པའི་རྟོག་པ་ཡང་ཐོགས་པའི་རེག་བྱ་འཛིན་
པའི་མངོན་སུམ་ལ་ཐུག་པ་ཡིན་པའི་ཕྱིར་རོ། ཁ་ཅིག་གིས། རྟོག་པ་ཡིན་ན་སྣང་ཡུལ་
ལ་འཁྲུལ་བས་མ་ཁྱབ་པར་ཐལ། ཤེས་བྱ་འཛིན་པའི་རྟོག་པས་ཤེས་བྱའི་དོན་སྤྱི་ཤེས་བྱ་
ཡིན་པར་སྣང་བ་གང་ཞིག ཤེས་བྱའི་དོན་སྤྱི་ཤེས་བྱ་ཡིན་པའི་ཕྱིར་ཟེར་ན། མ་ཁྱབ་
སྟེ། དེ་ཙམ་གྱིས་དེ་ལྟ་བུ་རྟོག་པ་དེས་སྣང་ཡུལ་ལ་མ་འཁྲུལ་བ་ཡིན་པར་སྒྲུབ་མི་ནུས་
པའི་ཕྱིར་ཏེ། རྟོག་པ་ལ་ཡུལ་དེའི་དོན་སྤྱི་སྣང་བར་དོན་སྤྱི་དེ་ཉིད་དོན་དེ་ཡི་ངོ་བོ་ལྟ་
བུར་སྣང་བ་དང༌། དོན་སྤྱི་དོན་དེ་དང་གཅིག་ལྟ་བུར་སྣང་བ་དང་། དོན་སྤྱི་དོན་དེ་
མ་ཡིན་པ་ལས་ལོག་པ་ལྟ་བུར་སྣང་བ་གསུམ་ཡོད་པ་གང་ཞིག ཤེས་བྱ་འཛིན་པའི་རྟོག་
པ་ལ་ཤེས་བྱའི་དོན་སྤྱི་ཤེས་བྱ་དང་གཅིག་ཏུ་སྣང་བ་དེ་ཡོད་པས་རྟོག་པ་དེ་སྣང་ཡུལ་ལ་
འཁྲུལ་བ་ཡིན་པའི་ཕྱིར། དང་པོ་ཡིན་ཏེ། རང་དོན་ལེའུ་ལས། དེ་ལ་ངོ་བོ་ཕྱི་རོལ་
དང་། །གཅིག་ལྟ་གཞན་ལས་ལོག་ལྟ་བུར། ། སྣང་བ་གང་ཡིན་བརྟག་པ་ཡི། །ཡན་ལག་
མེད་ཕྱིར་དེ་ཉིད་མིན། །ཞེས་གསུངས་པའི་ཕྱིར། དེས་ན་རྟོག་པ་ཡིན་ན་དོན་སྤྱི་དོན་
དུ་འཁྲུལ་བས་མ་ཁྱབ་ཀྱང་དོན་སྤྱི་དོན་དང་གཅིག་ཏུ་འཁྲུལ་བས་ཁྱབ་ཅེ་ན་ལེགས་པར་
མངོན་ནོ། ། འོ་ན་སྒྲ་མི་རྟག་པར་རྟོགས་པའི་རྗེས་དཔག་དང༌། སྒྲ་རྟག་པར་འཛིན་
པའི་སྒྲོ་འདོགས་གཉིས་ལ་བསླུ་མི་བསླུའི་ཁྱད་པར་མེད་པར་ཐལ། དེ་གཉིས་ཀ་འཁྲུལ་
ཤེས་སུ་ཁྱད་པར་མེད་པའི་ཕྱིར་ཞེ་ན། དེ་གཉིས་འཁྲུལ་ཤེས་སུ་འདྲ་ཡང་རྗེས་དཔག་
ལས་འཇུག་ཡུལ་ཐོབ་ནུས་ཤིང་། སྒྲོ་འདོགས་ལས་འཇུག་ཡུལ་ཐོབ་མི་ནུས་པའི་ཕྱིར།
དཔེར་ན་ནོར་བུའི་འོད་ལ་ནོར་བུ་འཛིན་པ་དང་མར་མེའི་འོད་ལ་ནོར་བུར་འཛིན་པ་
གཉིས་འཁྲུལ་བར་འདྲ་ཡང་ནོར་བུའི་འོད་ལས་ནོར་བུ་ཐོབ་ནུས་ཤིང་། མར་མེའི་འོད་
ལས་ནོར་བུ་ཐོབ་མི་ནུས་པ་བཞིན་ཡིན་པའི་ཕྱིར། དེ་ཉིད་ལས། རྗེས་དཔག་ཇི་སྐད་
112



བཤད་ཇི་བཞིན། །འཁྲུལ་བར་འདྲ་ཡང་གཞན་ལས་མིན། །མར་མེའི་འོད་ལས་ནོར་བུ་
བཞིན། །ཞེས་གསུངས་པའི་ཕྱིར། སྒྲ་རྟོག་སེལ་བས་འཇུག་ཚུལ་འདི་ལེགས་པར་ཤེས་
དགོས་ཏེ། ཊིཀ་ཆེན་ལས། བུམ་པ་ཞེས་བརྗོད་པའི་སྒྲའི་དངོས་ཀྱི་བརྗོད་བྱ་རྗེས་སུ་
མ་གྲུབ་ཀྱང་། དེས་དངོས་སུ་བརྗོད་པ་ཡིན་ན་རྫས་སུ་མ་གྲུབ་མི་དགོས་པའི་ཚུལ་འདི་
ནི། སྡེ་བདུན་གྱི་ཐུན་མོང་མ་ཡིན་པའི་ཁྱད་ཆོས་ཡིན་པར་ཤེས་པར་བྱ་ལ། ཞེས་
གསུངས་པའི་ཕྱིར། ཐུན་ མོང་མ་ཡིན་ པའི་ཁྱད་ཆོས་ཞེས་པ་སྡེ་བདུན་མ་གཏོགས་
གཞུང་གཞན་གང་ལས་ཀྱང་མ་བྱུང་བའི་དོན་ནོ། ། དེས་ན་བུམ་འཛིན་མངོན་སུམ་སྒྲུབ་
འཇུག་ཡིན་པས་བུམ་པ་མ་ཡིན་པ་རྣམ་པར་བཅད་པ་ཙམ་གྱི་སྒོ་ནས་མ་བགཞལ་བར་བུམ་
པའི་རྣམ་པ་ཇི་བཞིན་གཏད་པའི་སྒོ་ནས་གཞལ་ལ། བུམ་འཛིན་རྟོག་པ་སེལ་འཇུག་
ཡིན་པས་བུམ་པའི་རྣམ་པ་ཇི་ལྟ་བ་གཏད་པའི་སྒོ་ནས་མ་གཞལ་བར་བུམ་པ་མ་ཡིན་པ་
ལས་ལོག་པར་སྣང་བ་ཙམ་གྱིས་བུམ་མིན་རྣམ་པར་བཅད་པའི་སྒྲོ་བཏགས་པ་འབའ་ཞིག་
གཞལ་བ་ཡིན་པས། རྟོག་པ་དེ་ལ་བུམ་པ་དངོས་སུ་ངེས་ཡུལ་དུ་སོང་ཡང་སྣང་ཡུལ་དུ་
མ་གྱུར་ལ། བུམ་པའི་དོན་སྤྱི་སྣང་ཡུལ་དུ་སོང་ཡང་ངེས་ཡུལ་དུ་མ་གྱུར་པ་ཡིན་ནོ། །དེ་
ལྟར་རྟོག་པས་སྣང་བཏགས་གཉིས་གཅིག་ཏུ་བསྲེས་ནས་སྒྲོ་བཏགས་པའི་ཆོས་སྣང་ཡུལ་
དུ་བྱས་པའི་རྒྱུ་མཚན་གྱིས། གྲངས་ཅན་པའི་འདོད་པ་འགོག་པའི་སྐབས་སུ་སྤྱི་གཙོ་བོ་
ཆོས་ཅན། རྣམ་འགྱུར་སྣ་ཚོགས་ཀྱི་ཉེར་ལེན་དུ་མེད་དེ། རྣམ་འགྱུར་སྣ་ཚོགས་ཀྱི་
ཉེར་ལེན་དུ་མ་དམིགས་པའི་ཕྱིར་ཞེས་ཚིག་ཟིན་ལ་གཙོ་བོ་ཉིད་ཆོས་ཅན་དུ་བཀོད་་
ནའང་། ཕྱི་རྒོལ་དེས་གཙོ་བོ་དང་དེ་འཛིན་པའི་རྟོག་པ་ལ་གཙོ་བོར་སྣང་བ་གཉིས་
གཅིག་ཏུ་བསྲེས་ནས་ཞེ་འདོད་ཞུགས་པའི་རྒྱུ་མཚན་གྱིས་གཙོ་བོའི་དོན་སྤྱི་ཆོས་ཅན་དུ་
སོང་བའི་གནད་ཀྱང་དེ་ཡིན་ནོ། །འོན་ཀྱང་སྦྱོར་བ་དེའི་ཤེས་འདོད་ཆོས་ཅན་ཡོད་ཀྱང་
སྦྱོར་བ་དེའི་ཤེས་འདོད་ཆོས་ཅན་ཡིན་ན་ཡོད་པས་མ་ཁྱབ་པོ། །འདི་ལ་སྤྲོ་བྱ་མང་ཡང་རེ་
ཞིག་བཞག་གོ གཉིས་པ་སྒྲས་བརྗོད་ཚུལ་བཤད་པ་ལ། བུམ་པ་ཞེས་བརྗོད་པའི་སྒྲ་
བུམ་པའི་མིང་དང་ཐ་སྙད་དང་བརྡའ་གསུམ་ ཀ་ཡིན་ པས་ དེ་ གསུམ་ མི་འགལ་ཡང་།
དགོས་པའི་དབང་གིས་ལྡོག་ཆ་ནས་སོ་སོར་བཤད་དེ། དགོས་པ་གང་གི་ཕྱིར་ཞེ་ན།
བུམ་པ་ཞེས་བརྗོད་པའི་སྒྲ་ཆོས་ཅན། མིང་ཞེས་བྱ་སྟེ། དོན་ལྟོ་ལྡིར་བ་ལ་བློ་གཞོལ་
113



བར་བྱེད་པའམ་ཁྲིད་པར་བྱེད་པའི་ཕྱིར། དེ་ཆོས་ཅན། ཐ་སྙད་ཅེས་བྱ་སྟེ། ལྟོ་
ལྡིར་བ་དེ་ཆུ་སྐྱོར་གྱི་དོན་བྱེད་ནུས་པ་ཡིན་པས་ཆུ་ལྡུག་པ་ལ་མཁོ་ཞིང་། གདུང་མ་
འདེགས་པ་ལ་མི་མཁོ་བར་ཤེས་པའི་ཆེད་ཡིན་པའི་ཕྱིར། དེ་ཆོས་ཅན། བརྡའ་ཞེས་
བྱ་སྟེ། ལྟོ་ལྡིར་བ་བུམ་པ་ཡིན་པར་ཐ་སྙད་སྦྱོར་ཤེས་པའི་ཆེད་དུ་འདོད་པས་སྦྱར་བ་
ཡིན་པའི་ཕྱིར། དེ་ལྟར་ལྟོ་ལྡིར་བ་ལ་བུམ་པའོ་ཞེས་བརྡའ་སྦྱར་བ་ལ་བརྟེན་ནས་ལྟོ་
ལྡིར་བ་འདི་ནི་བུམ་པའོ་སྙམ་དུ་ཐ་སྙད་ཐོགས་ཤེས་པ་འབྱུང་ཞིང་དེ་ལ་བུམ་པའི་མིང་
དོན་གྱི་འབྲེལ་བ་ངེས་པ་ཞེས་བྱ་བ་ཡང་ཡིན་པས། དེས་ན་མིང་སྦྱོར་རྟོག་པ་ཡིན་ན་
སྔར་བརྡའི་དུས་སུ་སྦྱར་བའི་མིང་དེ་དང༌། ཕྱིས་ཐ་སྙད་དུས་སུ་མཐོང་བའི་དོན་གཉིས་
གཅིག་ཏུ་བསྲེ་བར་བྱེད་པའི་བདག་ཉིད་ཅན་ཡིན་དགོས་སོ། །སྤྱིར་དོན་གོ་བ་བརྡའ་ལ་
ལྟོས་ཤིང་བརྡའ་ནི་དོན་གང་ལ་ཡང་སྦྱར་རུང་སྟེ། དཔེར་ན་ཀ་ལི་ཞེས་བརྗོད་པ་ན།
ཡུལ་དབུས་པ་དག་གིས་དུས་བརྗོད་པར་གོ་ལ། ཡུལ་འགྲོ་ལྡིང་བ་དག་གིས་སྨྱོན་པ་
བརྗོད་པར་གོ་ཡང་ཕྱིས་སུ་དབུས་པ་དག་གིས་དུས་བརྗོད་པར་མཐོང་བ་ན་སྔར་གྱི་གོ་བ་
དེ་ལོག་ནས་དུས་བརྗོད་པར་ཡང་གོ་བའི་ཕྱིར་རྗོད་བྱེད་ཀྱི་སྒྲ་རྣམས་འདོད་པ་ཙམ་གྱིས་
འཇུག་པ་ཡིན་ནོ། །དེའི་ཕྱིར་བུམ་པ་ཞེས་བརྗོད་པའི་སྒྲ་དེ་ལ་འདོད་རྒྱལ་གྱི་སྒྲ་ཞེས་བྱ་སྟེ།
ཐོག་མར་བརྡའ་སྦྱོར་བ་པོས་འཛད་པའི་དབང་གིས་རང་གར་ལྟོ་ལྡིར་པ་ལ་བུམ་པ་ཞེས་
བརྡའ་སྦྱར་ཞིང་དེ་ལ་བརྟེན་ནས་བུམ་པ་ཞེས་པ་ལྟོ་ལྡིར་བའི་དངོས་མིང་དུ་རྒྱལ་ཞིང་།
ཕྱིས་སུ་གཞན་དག་གིས་མིང་གཞན་བཏགས་ཀྱང་དེའི་དངོས་མིང་དུ་གྲགས་མ་ཐུབ་པ་
ཡིན་པའི་ཕྱིར་རོ། །དེ་ལྟར་བུམ་པ་ཞེས་པའི་སྒྲ་བརྗོད་འདོད་ཀྱིས་ཐོག་མར་བརྡའ་སྦྱར་
བའི་དབང་གིས་ལྟོ་ལྡིར་བའི་དངོས་མིང་དུ་ གྲགས་ཤིང་། གཞན་གྱི་དངོས་མིང་དུ་
གྲགས་མ་ཐུབ་པའི་དབང་གིས་བུམ་པ་ཞེས་པའི་སྒྲ་ལྟོ་ལྡིར་བའི་དངོས་མིང་དུ་ངེས་ཀྱི་
གཞན་གྱི་དངོས་མིང་མ་ཡིན་ནོ། །འོན་ཀྱང་བུམ་པའི་སྒྲ་དེ་ལྟོ་ལྡིར་བ་ལས་གཞན་ལ་སྦྱར་
དུ་མི་རུང་བ་མ་ཡིན་ཏེ། སྣམ་བུ་ལ་ཡང་བུམ་པའོ་ཞེས་མིང་སྦྱར་ན་ཡང་བར་སྐབས་སུ་
གོམས་པའི་དབང་གིས་སྣམ་བུ་ལ་བུམ་པའི་དོན་སྤྱི་ཡང་འཆར་ཐུབ་པའི་ཕྱིར། དེའི་
ཕྱིར་བུམ་པ་ཞེས་པ་ལྟོ་ལྡིར་བའི་སྟེང་དུ་དངོས་དབང་གིས་མ་གྲུབ་པ་ཡིན་ནོ། །མདོར་ན་
རྟོག་པའི་སྣང་ཡུལ་གང་ཡིན་རྗོད་བྱེད་གང་གིས་ཀྱང་བརྗོད་དུ་རུང་བས་གྲགས་རྟགས་
114



ཡང་དག་འབད་མེད་དུ་འགྲུབ་པོ། །སྤྱིར་བརྡའ་དང་ཐ་སྙད་དོན་གཅིག ཐ་སྙད་དེ་ལ་
གསུམ་ཡོད་དེ། བུམ་པའོ་སྙམ་པ་ལྟ་བུ་བློའི་ཐ་སྙད་དང་། བུམ་པ་ཞེས་བརྗོད་པ་ལྟ་
བུ་སྒྲའི་ཐ་སྙད་དང་། བུམ་པ་ཡིན་པར་ལག་པ་སོགས་ཀྱིས་བདོའ་བྱས་པ་ལྟ་བུ་ལུས་ཀྱི་
ཐ་སྙད་ དང་ གསུམ་ ཡོད་ པའི་ ཕྱིར། སྤྱི་ དང་ གཞི་ མཐུན་ གྱི་ ཐ་ སྙེད་ སྦྱོར་ ཚུལ་ ལ།
གྲངས་ཅན་པས་སྤྱི་གཙོ་བོ་ཆ་མེད་པའི་རྟག་དངོས་ཞེས་པ་གཅིག་གསལ་བ་རྣམས་ཀྱི་སྤྱིར་
འདོད་ཅིང་། གསལ་བ་རྣམས་གནས་སྐབས་ ཐ་དད་ཀྱང་སྤྱི་གཙོ་བོའི་ངང་དུ་རང་
བཞིན་གཅིག་པས་སྤྱི་གསལ་གཉིས་རྫས་གཅིག་ཏུ་འདོད་ལ། བྱེ་བྲག་པས་དེ་གཉིས་
རྫས་ཐ་དད་དུ་འདོད་དོ། །རང་ལུགས་ལ། །དེ་གཉིས་རྫས་གཉིས་དང་ཐ་དད་གང་ཡང་
མ་ཡིན་ཏེ། དེ་གཉིས་དངོས་པོ་མ་ཡིན་པའི་ཕྱིར། བུམ་པ་མ་ཡིན་པ་ལས་ལོག་པ་ལྟ་
བུ་དངོས་པོ་ཡིན་པའི་སྤྱི་ཡོད་ཀྱང༌། སྤྱི་ལ་བརྡའ་སྦྱར་བས་གསལ་བ་མཐའ་དག་གོ་
བར་འགྱུར་བའི་སྤྱི་དེ་ལ་རྟོག་པའི་སྣང་ཡུལ་གཙོ་ཆེ་ཞིང༌། དེ་ཡང་གསེར་གྱི་ལྟོ་ལྡིར་བ་
འདི་ནི་བུམ་པའོ་ཞེས་བརྡའ་སྦྱར་བའི་ཚེ་བུམ་འཛིན་རྟོག་པ་ལ་བུམ་པ་མ་ཡིན་པ་ལས་
ལོག་པར་སྣང་བ་དེ་ལ་བུམ་པའི་བརྡའ་སྦྱར་བ་ཡིན་པས། དེའི་ཚེ་ཉན་པ་པོའི་རྒྱུད་ལ་
གསེར་གྱི་ལྟོ་ལྡིར་བ་དེ་ཉིད་བུམ་པ་ཡིན་པར་མཚོན་པའི་སྣང་བ་སྐྱེད་ནུས་ཤིང༌། སྣང་
བ་དེ་ལ་བུམ་པའི་མཚན་མ་ཞེས་བྱ་བ་ཡིན་པས་མཚན་མ་དེ་ལ་བརྟེན་ནས་གསེར་གྱི་ལྷོ་
ལྡིར་བ་དེ་ནི་བུམ་པའོ་ཞེས་མིང་དང་མིང་ཅན་འབྲེལ་བར་དྲན་པའི་སྒོ་ནས་གསེར་གྱི་ལྷོ་
ལྡིར་བ་དེ་ཉིད་བུམ་པ་ཡིན་པར་ཐ་སྙད་འདོགས་ཤེས་པ་བྱུང་ཞིང་། དེ་ལ་བུམ་པ་
རྟོགས་པ་ཡིན་ཟེར་རོ། ། དེའི་ཕྱིར་བྱེ་བྲག་སྨྲ་ བས་སྒྲ་མིང་ལ་འཇུག་མིང་མཚན་མ་ལ་
འཇུག་མཚན་མ་ལས་དོན་རྟོགས་པར་འདོད་པའི་དོན་ཡང་དེ་ཡིན་ནོ། །མདོར་ན་བུམ་
པ་ཞེས་བརྗོད་པའི་སྒྲས་བུམ་པ་རང་མཚན་པ་དངོས་སུ་བརྗོད་མ་ནུས་པར་བུམ་པའི་སྒྲ་
སྤྱི་དངོས་སུ་བརྗོད་ཅིང་། སྒྲ་སྤྱི་བརྗོད་པ་དེ་ཡིས་བུམ་པའི་མིང་བརྗོད་པ་ཡིན་པས་
མིང་དེ་ལ་བརྟེན་ནས་ལྟོ་ལྡིར་བ་བུམ་པ་ཡིན་པར་མཚོན་ནས་བུམ་པ་རྟོགས་པ་ཡིན་ནོ། །
འོ་ན་བུམ་པ་ཞེས་བརྗོད་པའི་སྒྲས་བུམ་པ་རང་མཚན་པ་དངོས་སུ་བརྗོད་མི་ནུས་པའི་རྒྱུ་
མཚན་ཅི་ཡིན་ཞེ་ན། བུམ་པ་རང་མཚན་པ་ཞེས་པ་ནི་བུམ་འཛིན་མངོན་སུམ་ལ་སྣང་
བ་ལྟར་གྱི་བུམ་པའི་དབྱིབས་དང་ཁ་དོག་སོགས་ད་ལྟར་བ་དེ་ཡིན་ལ། དེ་ཉིད་སླར་
115



སྒྲས་བརྗོད་པའི་དུས་སུ་སྔར་གྱི་དབྱིབས་དང་ཁ་དོག་འགགས་ནས་མེད་པའི་ཕྱིར་དེ་ཇི་ལྟ་
བ་བཞིན་བརྗོད་པར་ག་ལ་ནུས། གལ་ཏེ་ནུས་ན་བུམ་འཛིན་མངོན་སུམ་ལ་བུམ་པ་སྣང་
དུས་ན་བུམ་པའི་མི་རྟག་པ་ཡང་སྣང་བ་ ཡིན་པས་དེ་ཡང་དེས་བརྗོད་པར་འགྱུར་ལ།
དེ་ལྟར་ན་བུམ་པའི་སྒྲ་སྒྲུབ་འཇུག་ཏུ་འགྱུར་རོ། །གྲངས་ཅན་པས་རྗོད་བྱེད་ཀྱི་སྒྲ་རྣམས་
སྒྲུབ་འཇུག་ཏུ་འདོད་པ་ཡིན་པས་བུམ་པ་ཞེས་བརྗོད་པའི་སྒྲས་བུམ་པ་མི་རྟག་པར་ཡང་
བརྗོད་པར་འདོད་ཅིང་། དེ་བཞིན་དུ་བྱས་པ་དང་མི་རྟོག་པ་གཉིས་རྫས་གཅིག་ཡིན་
པས་བྱས་པ་ཞེས་པའི་ སྨྲས་མི་རྟག་པ་ ཡང་བརྗོད་ཟེར་རོ། ། སྤྱིར་བྱས་པའི་རྫས་ལས་
ལོགས་སུ་མི་རྟག་པ་དང་མི་རྟག་པའི་རྫས་ལས་ལོགས་སུ་བྱས་པ་འཇོག་རྒྱུ་མེད་པས་དེ་
གཉིས་རྫས་གཅིག་ཏུ་རང་གཞན་གཉིས་ཀས་འདོད་དོ། །དེ་ལ་གྲངས་ཅན་པས་ཁྱེད་ཅག་
གིས་ངེད་ལ་སྒྲ་མི་རྟག་པར་སྒྲུབ་པའི་ཚེ་རྟགས་སུ་བཀོད་པའི་བྱས་པ་དེ་མི་རྟག་པའི་རྫས་
སུ་གྱུར་པའི་བྱས་པ་ཡིན་ནམ། འོན་ཏེ་རྟོག་པས་བཏགས་པ་ཙམ་གྱི་བྱས་པ་ཡིན། ཕྱི་
མ་ལྟར་ན་རྟགས་དེ་མ་གྲུབ་པའི་རྟགས་སུ་འགྱུར་ལ། དང་པོ་ལྟར་ན་སྒྲ་ཆོས་ཅན་མི་
རྟག་སྟེ་བྱས་པའི་ཕྱིར་ཞེས་བཀོད་པ་ན་བྱས་པའི་ཕྱིར་ཞེས་པའི་ཚིག་དེས་ཀྱང་མི་རྟག་པ་
བརྗོད་པ་ཡིན་པས། དེས་ན་དམ་བཅའ་བའི་ཕྱོགས་གཅིག་རྟགས་སུ་འགོད་པར་་་
འགྱུར་རོ་ཞེ་ན། དོགས་པ་དེ་ནི་སྒྲ་རྟོག་སྦྱབ་འཇུག་ཏུ་འདོད་པའི་དབང་གིས་བྱུང་བ་
ཡིན་པས། རང་ལུགས་ལ་སྒྲ་རྟོག་སེལ་འཇུག་ཡིན་པའི་རྒྱུ་མཚན་གྱིས་ངོ་བོ་གཅིག་ལ་
ལྡོག་པ་ཐ་དད་པའི་རྣམ་གཞག་སེལ་ངོ་ན་འཇོག་པའི་ཚུལ་ལེགས་པར་སྒྲུབ་པའི་སྒོ་ནས་
ལན་གདབ་དགོས་པས་དེའི་ཚུལ་ནི་འདི་ལྟ་སྟེ། དཔེར་ན་བྱས་པ་ཞེས་པའི་སྒྲས་མ་བྱས་
པ་སེལ་ནས་བྱས་པ་ཡིན་པར་བརྗོད། དེ་འཛིན་པའི་རྟོག་པས་བྱས་པ་མ་ཡིན་པ་ལས་
ལོག་པར་སྣང་བའི་ཕྱིར་བྱས་པ་མ་ཡིན་པ་སེལ་ནས་བྱས་པ་ཡིན་པར་སྣང་བ་ཡིན་པས་སྒྲ་
རྟོག་གཉིས་ལ་སེལ་བས་འཇུག་པ་ཞེས་བྱའོ། །དེའི་ཕྱིར་བྱས་པ་ཞེས་པའི་སྒྲས་བྱས་པ་མ་
ཡིན་པ་ལས་ལོག་པར་བརྗོད་ཀྱང་མི་རྟག་པ་མ་ཡིན་པ་ལས་ལོག་པར་མ་བརྗོད། མི་
རྟག་པ་ཞེས་བརྗོད་པའི་སྒྲས་ཀྱང་མི་རྟག་པ་མ་ཡིན་པ་ལས་ལོག་པར་བརྗོད་ཀྱང་བྱས་པ་
མ་ཡིན་པ་ལས་ལོག་པར་མ་བརྗོད་པའི་ཕྱིར་བྱས་པ་མ་ཡིན་པ་ལས་ལོག་པ་དང་མི་རྟག་པ་
མ་ཡིན་པ་ལས་ལོག་པ་གཉིས་སྒྲས་བརྗོད་ཚུལ་ལ་ལྟོས་ཏེ་ཐ་དད་དུ་གྲུབ་པས་ན་བྱས་པ་
116



དང་མི་རྟག་པ་གཉིས་ལྡོག་པ་ཐ་དད་ཅེས་པའི་དོན་དེ་ཡིན་ནོ། །འོན་ཀྱང་བྱས་པའི་ངོ་བོ་
གང་ཡིན་པ་དེ་ཉིད་མི་རྟག་པའི་ངོ་བོ་ཡང་ཡིན་ལ། མི་རྟག་པའི་ངོ་བོ་གང་ཡིན་པ་དེ་
ཉིད་བྱས་པའི་ངོ་བོ་ཡང་ཡིན་པའི་ཕྱིར་བྱས་པ་དང་མི་རྟག་པ་གཉིས་ངོ་བོ་གཅིག་ཡིན་
ཡང་། བྱས་པ་ཞེས་པའི་སྒྲས་མི་རྟག་པ་དངོས་སུ་མ་བརྗོད་མི་རྟག་པ་ཞེས་པའི་སྒྲས་
ཀྱང་བྱས་པ་དངོས་སུ་མ་བརྗོད། སྒྲ་དེའི་རྗེས་སུ་འབྲངས་པའི་རྟོག་པས་ཀྱང་གཅིག་གི་
ཡུལ་དུ་གྱུར་བ་ཅིག་ཤོས་ཀྱིས་དངོས་སུ་མི་འཛིན་པའི་ཕྱིར་རོ། ། དེས་ན་བྱས་པ་ཞེས་
བརྗོད་པ་ན་ཕ་རོལ་པོས་བྱས་པ་ཙམ་ཞིག་གོ་ཡི་མི་རྟག་པ་མ་གོ་བའི་ཕྱིར་བྱས་མི་རྟག་
གཉིས་ལྡོག་པ་ཐ་དད་ཀྱང་ངོ་བོ་གཅིག་པའི་ཚུལ་འདི་གྲངས་ཅན་པས་འཇོག་དཀའ་བ་
ཡིན་ནོ། ། དེའི་ཕྱིར་སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་འགོད་པའི་ཚེ་
རྟགས་ སུ་ སོང་བའི་བྱས་པ་དང་བསྒྲུབ་བྱའི་ཆོས་སུ་སོང་བའི་མི་རྟག་པ་གཉིས་ངོ་བོ་
གཅིག་ཡིན་ཡང༌། རྟགས་བྱས་པ་བརྗོད་པའི་སྒྲས་བསྒྲུབ་བྱའི་ཆོས་མི་རྟག་པ་མ་བརྗོད་
པའི་ཕྱིར་ད་མ་བཅའ་བའི་ཕྱོགས་གཅིག་སྟེ་མི་རྟག་པ་རྟགས་སུ་འགོད་པར་ཐལ་བའི་སྐྱོན་
མེད་དོ། །དེ་བཞིན་དུ་གཞི་མཐུན་དུ་འཇོག་པ་ཡང་སྒྲ་རྟོག་གི་སེལ་ངོ་ན་འཇོག་པ་ཡིན་ཏེ།
དཔེར་ན་མེ་ཏོག་གཅིག་ཨུཏྤལ་དང་སྔོན་པོ་གཉིས་ཀ་ཡིན་པར་བརྗོད་འདོད་ནས། མེ་
ཏོག་འདི་ནི་ཨུཏྤལ་སྔོན་པོའོ་ཞེས་བརྗོད་པའི་ཚེ་ན། མེ་ཏོག་གཅིག་པུ་དེའི་སྟེང་དུ་
ཨུཏྤལ་མ་ཡིན་པའི་སྔོན་པོ་དང་སྔོན་པོ་མ་ཡིན་པའི་ཨུཏྤལ་རྫས་ཐ་དད་པ་གཉིས་མེད་
ཀྱང་། ཨུཏྤལ་སྔོན་པོའོ་ཞེས་པའི་སྒྲའི་གདངས་ལ་ཨུཏྲེལ་དང་སྔོན་པོ་གཉིས་རིམ་གྱིས་
ཐོན་པ་ལྟར། ཉན་པ་པོའི་རྒྱུན་ལ་ཨུཏྤལ་དང་སྔོན་པོ་གཉིས་ཐ་དད་དུ་སྣང་བའི་རྟོག་
པ་སྐྱེ་ཞིང་། སྣང་བ་དེ་ལ་བརྟེན་ནས་མེ་ཏོག་གཅིག་པུ་དེ་ཉིད་ཨུཏྤལ་དང་སྔོན་པོའི་
གཞི་མཐུན་ཡིན་པར་གོ་བའི་ཕྱིར། དེ་ལྟར་གོ་བའི་རྒྱུ་མཚན་ཡོད་དེ། དེའི་ཚེ་ཉན་པ་
པོའི་རྒྱུད་ཀྱི་རྟོག་པ་དེ་ལ་ཨུཏྤལ་མ་ཡིན་པ་ལས་ལོག་པ་དང་སྔོན་པོ་མ་ཡིན་པ་ལས་ལོག་པ་
གཉིས་ཚོགས་སྣང་བའི་རྒྱུ་མཚན་གྱིས་ཡིན་པའི་ཕྱིར། དེའི་ཕྱིར་རྟོག་པ་ལ་ལྡོག་པ་
གཉིས་ཚོགས་སྣང་བ་དེ་ལ་ལྟོས་ཏེ་གཞི་མཐུན་དུ་འཇོག་པ་མ་གཏོགས་མེ་ཏོག་གཅིག་པུ་
དེའི་སྟེང་དུ་ཨུཏྤལ་དང་སྔོན་པོའི་རྫས་ ཐ་དད་དུ་དོན་དམ་པར་མེད་པའི་ཕྱིར་རོ། །
མདོར་ན་བསྒྲུབ་བྱ་སྒྲུབ་བྱེད་དང་ཆོས་དང་ཆོས་ཅན་གྱི་ཐ་སྙད་ཐམས་ཅད་རྟོག་པའི་སྣང་
117



ངོ་ལ་བརྟེན་ནས་བྱེད་པ་མ་གཏོགས་དོན་རང་མཚན་ལ་བྱེད་ན། སྒྲའི་སྟེང་དུ་མི་རྟག་
པ་སྒྲུབ་པའི་ཚེ་དང་པོར་སྒྲ་ངེས་པ་ན་རྟོག་པའི་ངོར་སྒྲ་སྔར་མེད་གསར་དུ་གྲུབ་པ་ལྟ་བུར་
སྣང་ཞིང་། དེའི་རྗེས་སུ་སྒྲའི་སྟེང་དུ་བྱས་པ་དང་མི་རྟག་པ་གཉིས་རིམ་གྱིས་ངེས་པའི་
ཚེ་བྱས་པ་དང་མི་རྟག་པ་འཁར་གཞོང་ལ་རྒྱ་ཤུག་བརྟེན་པ་ལྟར་རམ་སྣམ་བུ་དཀར་པོ་
དམར་པོར་སོང་བ་ལྟར་དང་པོར་བྱས་པ་དང་དེའི་རྗེས་སུ་མི་རྟག་པ་སྔར་མེད་གསར་དུ་
གྲུབ་པ་ལྟ་བུར་སྣང་བས། སྔ་ཕྱིའི་རིམ་པ་འདི་ནི་དོན་རང་མཚན་ལ་མི་འཐད་དེ། སྒྲ་
སྐྱེས་ཙམ་ནས་བྱས་མི་རྟག་གི་ངོ་བོར་དུས་མཉམ་དུ་སྐྱེས་ཟིན་པས་སོ། །མདོར་ན་མངོན་
སུམ་རྣམས་སྒྲུབ་འཇུག་དང་རྟོག་པ་རྣམས་སེལ་འཇུག་ཡིན་པའི་དོན་ནི། དཔེར་ན་
སྔོན་འཛིན་དབང་མངོན་གྱིས་སྔོན་པོ་སྣང་བ་ན་སྔོན་པོ་དང་ངོ་བོ་གཅིག་པའི་ཁྱད་ཆོས་
རྣམས་རང་གི་ཡུལ་དུ་སྒྲུབ་པ་སྟེ་ཚུར་སྡུད་པའི་ཚུལ་གྱིས་ཁྱད་ཆོས་དེ་དག་སྣང་བའི་སྒོ་
ནས་སྔོན་པོ་རང་མཚན་པ་སྣང་ལ། སྔོན་འཛིན་རྟོག་པས་སྔོན་པོ་སྣང་བ་ན་ཁྱད་ཆོས་
དེ་དག་རང་གི་ཡུལ་དུ་སེལ་བ་སྟེ་ཕར་བསལ་བའི་ཚུལ་གྱིས་ཁྱད་ཆོས་དེ་དག་མི་སྣང་བར་
སྔོ་མིན་རྣམ་པར་བཅད་པའི་སྒྲོ་བཏགས་པའི་ཆོས་སྣང་བ་ཡིན་པའི་ཕྱིར་རོ། ། གཞན་
ཡང་སྒྲ་ལ་ཞེན་ཡུལ་མེད་པས་ཞེན་པའི་བརྗོད་བྱ་མེད་ཟེར་མོད། སྒྲ་བརྗོད་འདོད་ཀྱི་
རྟོག་པས་བུམ་པ་བརྗོད་པར་བྱའོ་སྙམ་ནས་བུམ་པ་ཞེན་པའི་ཡུལ་དུ་བཞག་ནུས་བརྗོད་
པས་ཉན་པ་པོས་བུམ་པ་འཁྲུལ་མེད་དུ་གོ་བའི་རྒྱུ་མཚན་དེ་ལ་ཐུག་པས་སྒྲའི་ཞེན་པའི་
བརྗོད་བྱ་ཡོད་ཟེར་ན་གོ་རྒྱུ་ཡོད་དོ། །ཡང་བུམ་པ་མ་ཡིན་པ་ལས་ལོག་པ་བུམ་པའི་དོན་
རང་མཚན་གྱི་གཞན་སེལ་ཡིན་པའི་རྒྱུ་མཚན་གྱིས་བུམ་པ་མ་ཡིན་པ་ལས་ལོག་པ་དངོས་
པོ་ཡིན་བྱས་པ་ལ། ཁོ་ན་རེ། དེ་མི་འཐད་པར་ཐལ། བུམ་པ་མ་ཡིན་པ་ལས་ལོག་
པ་རྟག་པ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་མ་ཡིན་པ་ལས་ལོག་
པ་རྟག་པ་ཡིན་པར་ཐལ། ཁྱོད་ཡིན་པ་རྟག་པ་ཡིན་པའི་ཕྱིར། མ་གྲུབ་ན། བུམ་པ་
ཆོས་ཅན། ཁྱོད་ཡིན་པ་རྟག་པ་ཡིན་པར་ཐལ། ཁྱོད་ཡིན་པ་ཡོད་པའི་ཕྱིར་ཞེ་ན།
འདི་ནི་སྡེ་བདུན་གྱི་རིགས་པའི་འགྲོས་ཞིག་ཡིན་ཡང་། བུམ་པ་མ་ཡིན་པ་ལས་ལོག་པ་
དངོས་པོ་ཡིན་བྱས་ན་གཞུང་དང་མཐུན་པར་སེམས་སོ། །ཡང་ཁོ་ན་རེ། ཁྱོད་ཀྱིས་
བྱས་པ་ཞེས་བརྗོད་པའི་སྒྲས་བྱས་པ་མ་ཡིན་པ་ལས་ལོག་པར་བརྗོད་ཟེར་བ་མི་འཐད་དེ།
11g



གལ་ཏེ་འཐད་ན་བྱས་པ་ཞེས་བརྗོད་པའི་སྒྲ་ཆོས་ཅན། བྱས་པ་མ་ཡིན་པ་ལས་ལོག་པ་
དངོས་སུ་བརྗོད་པར་ཐལ། བྱས་པ་མ་ཡིན་པ་ལས་ལོག་པར་དངོས་སུ་བརྗོད་པའི་ཕྱིར།
འདོད་ན། བྱས་པ་དངོས་སུ་འཛིན་པའི་རྟོག་པ་ཆོས་ཅན། བྱས་པ་མ་ཡིན་པ་ལས་
ལོག་པ་དངོས་སུ་འཛིན་པར་ཐལ། བྱས་པ་བརྗོད་པའི་སྒྲས་དེ་ལྟར་བརྗོད་པ་གང་ཞིག
སྒྲ་རྟོག་གཉིས་འཇུག་པ་མཚུངས་པའི་ཕྱིར་ན་མ་ཁྱབ། འདོད་ན། བྱས་པ་མ་ཡིན་པ་
ལས་ལོག་པ་ཆོས་ཅན། བྱས་པ་དང་གཅིག་ཡིན་པར་ཐལ། བྱས་པ་དངོས་སུ་འཛིན་
པའི་རྟོག་པའི་དངོས་ཡུལ་ཡིན་པའི་ཕྱིར་ཟེར་མོད། འོན་ཀྱང་སྒྲ་རྟོག་གཉིས་འཇུག་པ་
མཚུངས་ཞེས་གྲགས་མོད་དེ་ལ་འདི་དཔྱད་པར་བྱ་སྟེ། འོ་ན་སྒྲ་གང་དང་གང་གིས་གང་
ཞིག་དངོས་སུ་བརྗོད་ན་རྟོག་པས་ཀྱང་དེ་ལྟར་དངོས་སུ་འཛིན་པས་ཁྱབ་པར་ཐལ། སྒྲ་
རྟོག་གཉིས་འཇུག་པ་མཚུངས་པའི་ཕྱིར། འདོད་ན། པཎ་ཆེན་བསོད་ནམས་གྲགས་
པས། ཚད་མས་འཇུག་ཚུལ་དང་སྒྲས་བརྗོད་ཚུལ་མི་འདྲ་བར་གྲུབ་སྟེ། རྟག་ན་མ་
བྱས་པས་ཁྱབ་ཅེས་པའི་སྒྲས་བྱས་པ་རྟག་པ་མེད་པ་ལ་བརྗོད་ཀྱང༌། རྟག་ན་མ་བྱས་
པས་ཁྱབ་པ་འཇལ་བའི་ཚད་མས་བྱས་པ་རྟག་པ་ལ་མེད་པར་མ་རྟོགས་པའི་ཕྱིར། ཞེས་
གསུངས་ཤིང་། དེ་བཞིན་དུ་ཀུན་མཁྱེན་༣ཇམ་དབྱངས་བཞད་པས་ཀྱང་། སྒྲ་རྟོག་
གཉིས་རང་ཡུལ་ལ་སེལ་འཇུག་ཡིན་པར་མཚུངས་ཀྱང་། རྟོག་པ་བྱས་སྟོང་དུ་རྟོགས་
པའི་རྗེས་དཔག་གིས་བྱས་པ་རྟག་པ་ལ་མེད་པར་མ་རྟོགས་ཀྱང་། རྟག་པ་ལ་བྱས་པ་
མེད་པར་སྟོན་པའི་སྒྲ་དེས་བྱས་པ་རྟག་པ་ལ་མེད་པར་སྟོན་པ་སོགས་རིགས་པའི་ཕྲ་ཞིབ་
གཅེས་སོ། །ཞེས་གསུངས་པའི་ཕྱིར། འདི་གོ་བདེ་བར་བརྗོད་ན། རྟག་པ་ཡིན་ན་མ་
བྱས་པ་ཡིན་པས་ཁྱབ་ཅེས་བརྗོད་པའི་སྒྲས། བྱས་པ་རྟག་པས་སྟོང་བར་བརྗོད་ཀྱང་།
རྟག་ན་མ་བྱས་པས་ཁྱབ་པ་འཇལ་བའི་རྟོག་པས། བྱས་པ་རྟག་པས་སྟོང་བར་མ་འཇལ་
ཞེས་པའི་དོན་ནོ། །དེས་ན་སྒྲ་རྟོག་གཉིས་རང་ཡུལ་ལ་སེལ་བས་འཇུག་པ་ཙམ་མཚུངས་
ཀྱང་སྒྲས་གང་བརྗོད་པ་ཐམས་ཅད་རྟོག་པས་དེ་ལྟར་དུ་འཛིན་པའི་ངེས་པ་མེད་པའི་ཚུལ་
ཤེས་པར་བྱའོ། །གསུམ་པ་བརྡའ་སྦྱོར་ཚུལ་བཤད་པ་ལ། བ་ལང་ལ་བརྡའ་སྦྱོར་བའི་
དབང་དུ་བྱས་ན། བ་ལང་མ་ཡིན་པ་ལས་ལོག་པ་དེ་ལ་སྤྱི་ཞེས་བྱ་ཞིང་། བ་ལང་
དཀར་ཟལ་དང་ནག་སྒྱུར་ལ་སོགས་པ་དེའི་གསལ་བ་ཡིན་ལ། དེ་ལྟ་བུ་སྤྱི་དང་གསལ་
119



བ་གཉིས་རྫས་གཅིག་པ་དང་། སྤྱི་དེ་ཉིད་རང་གི་གསལ་བ་ཀུན་ལ་ཁྱབ་པ་ཡང་ཡིན་
ནོ། །དེ་ལ་ནང་བ་སངས་རྒྱས་པ་དང་ཕྱི་རོལ་གྲངས་ཅན་པ་གཉིས་ཀས་སྤྱི་ཞེས་པ་ཙམ་
ཁས་ལེན་པ་མཐུན་ཡང་སྤྱི་དེའི་ངོས་འཛིན་ལ་མི་མཐུན་ཏེ། སངས་རྒྱས་པ་དག་གིས་སྤྱི་
དེ་ལ་རིགས་སྤྱི་དང་ཚོགས་སྤྱི་ཞེས་གཉིས་སུ་གྲགས་པ་ལས་འདིར་རིགས་སྤྱི་སྟེ་བ་ལང་མ་
ཡིན་པ་ལས་ལོག་པའི་གཞན་སེལ་ཏེ་བ་མིན་རྣམ་པར་བཅད་པ་དེ་ཉིད་བ་ལང་གི་གསལ་
བ་རྣམས་ཀྱི་སྤྱི་ཡིན་པར་འདོད་ཅིང་། གྲངས་ཅན་པས་བྱེ་བྲག་ཐམས་ཅད་ལ་ཁྱབ་པའི་
གཙོ་བོ་ཞེས་བྱ་བའི་སྤྱི་རྟག་པའི་དངོས་པོ་ཞིག་ཡོད་པ་དེ་བ་ལང་གི་གསལ་བ་རྣམས་ཀྱི་སྤྱི་
ཡིན་ཟེར། གཞན་ཡང་བ་ལང་དཀར་ཟལ་ལྟ་བུ་གཅིག་ལ་བརྡའ་སྦྱར་བས་དེའི་རིགས་
ཅན་ལྷག་མ་ཀུན་བ་ལང་དུ་གོ་བ་དང་། བརྡའ་སྦྱར་བའི་དགོས་པ་ཡང་ཐ་སྙད་གོ་བའི་
ཆེད་ཡིན་པ་སངས་རྒྱས་པ་དང་གྲངས་ཅན་པ་གཉིས་ཀས་འདོད་པ་མཐུན་ཡང་། དེ་
ལྟར་གོ་བའི་རྒྱུ་མཚན་ལ་མི་མཐུན་ཏེ། སངས་རྒྱས་པ་དག་གིས་ཐོག་མར་བ་ལང་དཀར་
ཟལ་ལྟ་བུ་གཞིར་བཟུང་ནས་འདི་བ་ལང་ངོ་ཞེས་བརྡའ་སྦྱར་བ་ན། གོང་བུ་དེ་ཉིད་
ནོག་དང་ལྐོག་ཤལ་ལ་སོགས་པ་འདུས་པའི་བདག་ཉིད་ཡིན་པ་རྒྱུ་མཚན་དུ་བྱས་ནས་བ་
ལང་མ་ཡིན་པ་ལས་ལོག་པ་ལ་བརྡའ་སྦྱར་ཞིང༌། དེ་ཉིད་བ་ལང་གི་གསལ་བ་མཐའ་
དག་ལ་རྗེས་སུ་འགྲོ་བའི་རྒྱུ་མཚན་གྱིས་ཡིན་ཟེར། གྲངས་ཅན་པས་བ་ལང་ཞེས་པའི་སྒྲ་
དེ་སྒྲུབ་འཇུག་ཡིན་པས་བ་ལང་དང་ངོ་བོ་གཅིག་པ་ཐམས་ཅད་བརྗོད་དགོས་པའི་ཕྱིར་བ་
སྤྱི་རྟག་དངོས་དེ་ཡང་དེས་བརྗོད་པ་ཡིན་པས། དེས་ན་ཐོག་མར་དཀར་ཟལ་ལྟ་བུ་
གཅིག་གཞིར་བཟུང་ནས་འདི་བ་ལང་ངོ་ཞེས་བརྡའ་སྦྱར་བ་ན་བ་སྤྱི་རྟག་དངོས་དེ་ལ་
ཡང་བརྡའ་སྦྱར་བ་ཡིན་པས། སྤྱི་གཙོ་བོ་དེ་ཉིད་བ་ལང་གི་གསལ་བ་མཐའ་དག་ལ་
ཁྱབ་ཡོད་པའི་རྒྱུ་མཚན་གྱིས་ཕྱིས་བ་ལང་ནག་སྒྱུར་མཐོང་བ་ན་རྒྱུ་མཚན་གཞན་གང་ཡང་
བསམ་མི་དགོས་པར་བ་ལང་ངོ་སྙམ་དུ་གོ་བ་ཡིན་ཟེར། གྲངས་ཅན་པས་སྤྱི་གཙོ་བོ་དེ་
ཆ་མེད་དང་རྟག་པའི་དངོས་པོར་ཁས་བླངས་ཤིང་དེའི་སྟེང་དུ་བ་སྤྱི་རྟག་དངོས་དང་ཤིང་
གི་སྤྱི་རྟག་དངོས་ཟེར་བ་སོགས་འཇོག་ཀྱང་དེ་དག་སྒྲས་བརྗོད་ཚུལ་ལ་ལྟོས་ཏེ་ལྡོག་པ་ཐ་
དད་དུ་འཇོག་པའི་ཚུལ་དེ་མ་ཤེས་པའི་དབང་གིས་བ་སྤྱི་རྟག་དངོས་དེ་ཉིད་རང་གི་
གསལ་བ་རྣམས་ལ་རྗེས་སུ་འགྲོ་བའི་ཚེ་ན་བ་ལང་ཁྲ་བོའི་རང་བཞིན་གང་ཡིན་པ་དེ་ཉིད་
120



བ་ལང་ཁུ་ཡུའི་རང་བཞིན་ཡང་ཡིན་ལ། ཁུ་ཡུའི་རང་བཞིན་གང་ཡིན་པ་དེ་ཉིད་ཁྲ་
བོའི་རང་བཞིན་ཡིན་པར་སྨྲ་དགོས་པ་དེ་བྱུང་བ་ཡིན་པས། རྣམ་འགྲེལ་གྱི་གཞུང་གོང་
འོག་མང་པོར་དེ་ལྟ་བུ་འདོད་པ་ལ་གནོད་བྱེད་སྟོན་པ་ཡིན་ནོ། །དེ་ཡང་ཉན་ཐོས་སྡེ་བས་
རྡུལ་ཕྲ་རབ་ཆ་མེད་དུ་འདོད་པ་དང་གྲངས་ཅན་པས་སྤྱི་གཙོ་བོ་ཆ་མེད་དུ་འདོད་པ་
གཉིས་མིང་འདྲ་ཡང་དོན་མི་འདྲ་སྟེ། རྡུལ་ཕྲ་རབ་ཆ་མེད་དུ་འདོད་པའི་དོན་ནི་རང་
གི་བདག་ཉིད་དུ་གྱུར་པའི་རང་ཡིན་པའི་ཆ་དུ་མ་མེད་པའི་དོན་ཡིན་ལ། གཙོ་བོ་ཆ་
མེད་པའི་དོན་ནི་རང་གི་གསལ་བ་དུ་མ་ལ་རྗེས་སུ་འགྲོ་བའི་ལྡོག་པའི་ཆ་དུ་མ་མེད་པའི་
དོན་ནོ། །ཉན་ཐོས་སྡེ་བའི་ལུགས་ལ་རྡུལ་ཕྲ་རབ་ཆ་མེད་ཡིན་ཡང་སྤྱི་ཡིན་པ་མི་འགལ་ཏེ།
ཤར་ནུབ་ལ་སོགས་པའི་རྡུལ་ཕྲ་རབ་རྣམས་ཀྱི་སྤྱི་ཡིན་པའི་ཕྱིར་རོ། ། གཞན་ཡང་ཙན་
དན་དང་ཨ་ཀ་རུ་དང་བུམ་པ་གསུམ་རྫས་ཐ་དད་པར་མཚུངས་ཀྱང་། ཙན་དན་དང་
ཨ་ཀ་རུ་གཉིས་ལ་རིགས་གཅིག་པའི་བློ་སྐྱེ་ལ། ཙན་དན་དང་བུམ་པ་གཉིས་ལ་རིགས་
གཅིག་པའི་བློ་མི་སྐྱེ་བའི་རྒྱུ་མཚན་ཅི་ཡིན་ཞེ་ན། དེ་ལ་གྲངས་ཅན་པས་ཤིང་གི་སྤྱི་གཙོ་
བོ་དེས་བྱེད་པ་ཡིན་ཏེ། ཤིང་གི་སྤྱི་དེ་ཉིད་ཙན་དན་དང་ཨ་ཀ་རུ་གཉིས་ལ་ཐུན་མོང་དུ་
རྗེས་སུ་འགྲོ་ལ་བུམ་པ་ལ་རྗེས་སུ་མི་འགྲོ་བའི་རྒྱུ་མཚན་གྱིས་ཡིན་ཟེར། འདིས་གཙོ་བོ་
ཡོད་པར་སྒྲུབ་པའི་རིགས་པ་གཅིག་བསྟན་པ་ཡིན་པས་དེ་གང་ཞེ་ན། ཤིང་གི་གསལ་བ་
ཙན་དན་དང་ཨ་ཀ་རུ་སོགས་དང་བུམ་པའི་གསལ་བ་གསེར་བུམ་ཟངས་བུམ་སོགས་ཆོས་
ཅན། དེ་དག་སོ་སོར་མ་འདྲེས་པར་རིགས་གཅིག་ཏུ་གོ་བའི་རྒྱུ་ཞིག་ཡོད་དགོས་ཏེ།
དེ་མེད་ན་ད་ལྟར་གོ་བ་མི་སྲིད་པའི་ཕྱིར། དེས་ན་འབྲས་བུ་སྣ་ཚོགས་སོ་སོར་བྱེད་པ་
བོའི་རྒྱུ་ཞིག་ཡོད་པར་གྲུབ་ཅིང་རྒྱུ་དེ་སྤྱི་གཙོ་བོ་ལས་གཞན་དུ་མི་འཐད་པའི་ཕྱིར་ཟེར་
རོ། ། སྤྱི་དེའི་ངོ་བོ་གང་ཞེ་ན། བྱེ་བྲག་ཐམས་ཅད་ཀྱི་རང་བཞིན་གཅིག་ཏུ་འདུས་པའི་
མི་གསལ་བའི་དངོས་པོ་ཞིག་ཡིན་ཞིང་། བྱེ་བྲག་རྣམས་དེ་ཉིད་གསལ་བར་བྱེད་པས་ན་
གསལ་བ་ཞེས་བྱའོ་ཞེས་ཟེར། རང་ལུགས་ལ་དེ་བཀག་ནས་ཤིང་མ་ཡིན་པ་ལས་ལོག་
པའི་གཞན་སེལ་དེ་ཉིད་ཙན་དན་དང་ཨ་ཀ་རུ་གཉིས་ལ་ཐུན་མོང་དུ་རྗེས་སུ་འགྲོ་ཞིང་བ་
ལང་ལ་རྗེས་སུ་མི་འགྲོ་བས་ཡིན་ཟེར། འོན་ཀྱང་དེ་ཙམ་གྱིས་རིགས་གཅིག་ཏུ་འཇོག་མི་
ནུས་ཏེ། གལ་ཏེ་ནུས་ན་མི་དང་བ་ལང་གཉིས་ཆོས་ཅན། རིགས་གཅིག་ཡིན་པར་
121



ཐལ། སེམས་ཅན་མ་ཡིན་པ་ལས་ལོག་པའི་གཞན་སེལ་དེ་གཉིས་ལ་ཐུན་མོང་དུ་རྗེས་སུ་
འགྲོ་བའི་ཕྱིར། དེས་ན་རིགས་གཅིག་ཏུ་འཇོག་བྱེད་མཐར་ཐུག་པ་ནི། བརྡའ་ལ་
བྱང་བ་དག་གིས་ཡིད་གཏད་པའི་ཚུལ་གྱིས་མཐོང་ཙམ་ཉིད་ནས་འདྲ་བར་འཛིན་པའི་བློ་
ངང་གིས་སྐྱེ་བར་འགྱུར་བའི་ཆོས་གཉིས་ལ་རིགས་གཅིག་ཏུ་འཇོག་པ་ཡིན་པས། དེས་
ན་བ་ལང་དཀར་ཟལ་དང་ནག་སྒྱུར་གཉིས་ཆོས་ཅན། རིགས་གཅིག་ཡིན་ཏེ། བརྡའ་
ལ་བྱང་བའི་སྐྱེས་བུ་དག་གིས་མཐོང་ཙམ་ཉིད་ནས་དེ་དག་གི་བློ་ལྷན་སྐྱེས་ལ་འདྲ་བར་
སྣང་བའི་ཕྱིར། དཀར་ཐལ་དང་བུམ་པ་གཉིས་ཆོས་ཅན། རིགས་གཅིག་མ་ཡིན་ཏེ།
དེ་ལྟ་བུའི་བློ་ལྷན་སྐྱེས་ལ་འདྲ་བར་མི་སྣང་བའི་ཕྱིར། དེ་ལྟར་འདྲ་བ་དང་མི་འདྲ་བར་ ,
སྣང་བའི་རྒྱུ་མཚན་ཡང་ཡོད་དེ། ནང་གི་རྐྱེན་ཐོག་མ་མེད་པ་ནས་དཀར་ཟལ་དང་ནག་
སྐུར་གཉིས་ལ་ཐུན་མོང་དུ་བ་ལང་ངོ་ཞེས་རིགས་གཅིག་ཏུ་མངོན་པར་བརྗོད་པའི་བག་
ཆགས་གོམས་པ་ཤས་ཆེ་ལ། དཀར་ཟལ་དང་བུམ་པ་གཉིས་ལ་དེ་ལྟ་བུའི་རིགས་གཅིག་
ཏུ་འཛིན་པའི་མངོན་བརྗོད་ཀྱི་བག་ཆགས་ཤས་མི་ཆེ་བའི་ཕྱིར་དང་། ཕྱིའི་རྐྱེན་དཀར་
ཟལ་ དང་ ནག་ སྒྱུར་ གཉིས་ ནོག་ དང་ ལྐོག་ ཤུལ་ སོགས་ དང་ ལྡན་ པར་ མཚུངས་ ལ།
དཀར་ཟལ་དང་བུམ་པ་གཉིས་དེ་ལྟ་བུའི་ཁྱད་ཆོས་དང་ལྡན་པར་མཚུངས་པ་མ་ཡིན་པའི་
ཕྱིར། དེར་མ་ཟད་བ་ལང་དཀར་ནག་གཉིས་བ་ལང་མ་ཡིན་པ་ལས་ལོག་པར་མཚུངས་
པའི་སྒོ་ནས་དེ་གཉིས་ལྡོག་པ་རིགས་གཅིག་པ་ཡང་ཡིན་པས་དེ་གཉིས་ལ་རིགས་གཅིག་
པའི་བློ་སྐྱེ་བ་ཡིན་ཏེ། དཔེར་ན་མི་རྣམས་ཀྱི་ཁ་དོག་སྣ་ཚོགས་ཡོད་ཀྱང་གྲིབ་མའི་ཁ་
དོག་ནག་པོར་མཚུངས་པའི་སྒོ་ནས་གྲིབ་མ་རྣམས་རིགས་གཅིག་ཏུ་སྣང་བ་བཞིན་ནོ། །
དེའི་ཕྱིར་རིགས་གཅིག་པ་དེ་ལ་ལྡོག་རིགས་གཅིག་པ་དང་རྫས་རིགས་གཅིག་པ་གཉིས་
ལས། དང་པོ་ནི་གསེར་བུམ་ཟངས་བུམ་གཉིས་ལྟ་བུ་སྟེ། དེ་གཉིས་བུམ་པ་མ་ཡིན་པ་
ལས་ལོག་པ་ཡིན་པར་མཚུངས་པའི་ཕྱིར་ལྡོག་རིགས་གཅིག་པ་ཞེས་བྱའོ། །གཉིས་པ་ནི་
ནས་འབྲུ་གཅིག་ལས་སྐྱེ་བའི་ནས་འབྲུ་ཐ་དད་པ་གཉིས་ལྟ་བུ་སྟེ། དེ་གཉིས་ཉེར་ལེན་
ནས་འབྲུ་གཅིག་ལས་སྐྱེ་བར་མཚུངས་ པའི་ཕྱིར་རྫས་རིགས་གཅིག་པ་ཡིན་ཡང་རྗེས་
གཅིག་མ་ཡིན་ཏེ། གཅིག་བཀག་ན་ཅིག་ཤོས་ཁེགས་པས་མ་ཁྱབ་པའི་ཕྱིར་རོ། །དེས་
མཚོན་ནས་རྫས་ཞེས་པ་དེ་ལ་དཔྱད་འདོད་ན་བྱེ་བྲག་པས་ཡོན་ཏན་དོན་གཞན་གྱི་རྟེན་
122



བྱེད་པའི་རྫས་ཞེས་པ་དེ་དང་། གྲངས་ཅན་པ་སོགས་རང་རྐྱ་ཐུབ་པའི་རྫས་ཡོད་ཅེས་
པའི་རྫས་དེ་དང་། སྙན་ངག་པ་རྣམས་ཀྱིས་རྫས་ཀྱི་རང་བཞིན་བརྗོད་པའི་རྒྱན་ཅེས་
པའི་རྗེས་དེ་དང༌། བསྡུས་གྲྭ་བ་རྣམས་ཀྱིས་རྫས་ཆོས་ལྡོག་ཆོས་ཞེས་པའི་རྫས་དེ་དང་།
བྱེ་བྲག་སྨྲ་བས་འདུས་མ་བྱས་གསུམ་རྫས་སུ་སྨྲ་བའི་རྫས་དེ་དང་། ཡང་དགེ་སློང་ཕ་
མའི་སྡོམ་པ་རྫས་གཅིག་ཅེས་པའི་རྫས་དེ་དང༌། མདོ་སྡེ་བས་གདུང་འདེགས་ཀྱི་དོན་
བྱེད་ནུས་པ་རྫས་ཡོད་ཆོས་གསུམ་ཚང་བ་ཞེས་པའི་རྫས་དེ་དང་། སེམས་ཙམ་པས་སྔོན་
པོ་དང་སྔོ་འཛིན་མིག་ཤེས་གཉིས་རྫས་གཅིག་ཅེས་པའི་རྫས་དེ་དང༌། དབུ་མ་པས་རྫས་
གྲུབ་ཁས་མི་ལེན་ཞེས་པའི་རྫས་དེ་རྣམས་ལ་སོ་སོར་གོ་རྒྱུ་རེ་ཡོད་པ་གོར་མ་ཆག་པས་ཁོ་བོ་
དབང་པོ་རྟུལ་བས་ཇི་བཞིན་བརྗོད་པའི་རྔོ་མ་ཐོགས་ཀྱང་། ཁྱེད་ཅག་ཤེས་རབ་ཆེ་བ་
དག་གིས་མཐའ་ཆོད་པར་གྱིས་ཤིག དེ་ལྟར་བ་ལང་དཀར་ཟལ་ལྟ་བུ་གཅིག་གཞིར་
བཟུང་ནས་གོང་བུ་འདི་ནི་བ་ལང་ངོ་ཞེས་བརྡའ་སྦྱར་བ་ན། གོང་བུ་དེ་ཉིད་ནོག་
སོགས་འདུས་པའི་བདག་ཉིད་ཡིན་པ་རྒྱུ་མཚན་དུ་བྱས་ནས་བ་ལང་གི་བརྡའ་སྦྱར་བ་ཡིན་
པའི་གནད་ཀྱིས། བ་ལང་ནག་སྐུར་ཡང་ནོག་སོགས་འདུས་པའི་བདག་ཉིད་ཡིན་པས་
ན་བ་ལང་མཐའ་དག་རིགས་གཅིག་པ་ཡིན་ནོ། །འོ་ན་དཀར་ཟལ་གཞིར་བཟུང་ནས་དེ་
བ་ལང་གི་བརྡའ་སྦྱོར་བའི་བརྡའི་འཇུག་ཡུལ་དེ་གང་ལ་བྱ་ཞེ་ན། དེའི་ཚེ་དཀར་ཟལ་
དེ་ཉིད་བ་ལང་གི་བརྡའ་སྦྱར་བའི་གཞི་ཡིན་གྱི་འཇུག་ཡུལ་མ་ཡིན་ཏེ། བ་ལང་ཞེས་
པའི་སྒྲའི་འཇུག་ཡུལ་ཡིན་ན་བ་ལང་འཛིན་པའི་རྟོག་པའི་འཛིན་ སྟངས་ཀྱི་ཡུལ་ཡིན་
དགོས་པས་དེའི་ཞེན་ཡུལ་དུ་ཡང་འགྱུར་བའི་ཕྱིར་རོ། །དེས་ན་བ་ལང་ཞེས་པའི་བརྡའི་
དངོས་ཀྱི་འཇུག་ཡུལ་ནི་བ་ལང་དང་བ་ལང་མ་ཡིན་པ་ལས་ལོག་པ་གཉིས་ཡིན་ཏེ། སྡེ་
བདུན་རྒྱན་ཡིད་ཀྱི་མུན་སེལ་ལས། བ་ལང་ཞེས་པའི་བརྡའ་དཀར་ཟལ་གཞིར་བྱས་
ནས་སྦྱར་བའི་ཚེ། བརྡའི་ཡུལ་གྱི་གཙོ་བོ་ནི་བ་ལང་དང་བ་ལང་མ་ཡིན་པ་ལས་ལོག་
པའི་གཞན་སེལ་གཉིས་ཡིན་ལ། དཀར་ཟལ་བ་ལང་མ་ཡིན་པ་ལས་ལོག་པར་སྣང་བའི་
སྒྲ་དོན་ཡང་བརྡའི་ཡུལ་ཙམ་དུ་འགྱུར་བ་ཡིན་ནོ། ། ཞེས་གསུངས་པའི་ཕྱིར། དེ་ཡང་
ཡིན་ཏེ། དཔེར་ན་སྒྲ་མི་རྟག་གོ་ཞེས་བརྗོད་པའི་ཚེ་སྒྲ་དེ་ནི་མི་རྟག་པ་ཞེས་པའི་སྒྲ་སྦྱོར་
པའི་གཞི་ཡིན་གྱི་མི་རྟག་པ་ཞེས་པའི་སྒྲའི་འཇུག་ཡུལ་མ་ཡིན་པ་བཞིན་ནོ། །དེ་ལ་ཁོ་ན་
123



རེ། འོ་ན་དཀར་ཟལ་གཞིར་བཟུང་ནས་འདི་བ་ལང་ངོ་ཞེས་བརྡའ་བྱས་པའི་ཚེ་ན།
ཉན་པ་བོའི་རྒྱུད་ལ་དཀར་ཟལ་བ་ལང་ཡིན་པར་འཛིན་པའི་རྟོག་པ་སྐྱེའམ་མ་སྐྱེ། སྐྱེའོ་
ཞེ་ན། དེ་ལྟ་བུ་དཀར་ཟལ་བ་ལང་ཡིན་པར་འཛིན་པའི་རྟོག་པ་ཆོས་ཅན། དཀར་
ཟལ་དང་བ་ལང་གི་ཚོགས་དོན་ཡང་འཛིན་པར་ཐལ། སྒྲ་མི་རྟག་པར་འཛིན་པའི་རྟོག་
པས་སྒྲ་དང་མི་རྟག་པའི་ཚོགས་དོན་འཛིན་པ་གང་ཞིག སྒྲ་རྟོག་གཉིས་འཇུག་པ་
མཚུངས་པའི་ཕྱིར་ཞེ་ན། དེའི་ལན་ལ་རང་རེའི་མཁས་པ་རྣམས། སྐྱོན་དེ་མེད་དེ།
སྒྲ་མི་རྟག་པར་སྒྲུབ་པའི་དགོས་པ་ནི། སྒྲའི་སྟེང་དུ་མི་རྟག་པ་བསྒྲུབ་པའི་ཆེད་ཡིན་
པས་དེ་སྒྲུབ་ཀྱི་བསྒྲུབ་བྱ་རྟོགས་ན་ཆོས་དང་ཆོས་ཅན་གྱི་ཚོགས་དོན་ལ་ཞུགས་དགོས་
ཤིང༌། དཀར་ཟལ་གཞིར་བཟུང་ནས་བ་ལང་གི་བརྡའ་སྦྱར་བའི་དགོས་པ་ནི། ཐ་
སྙད་ཀྱི་དུས་སུ་ནག་སྒུར་སོགས་བ་ལང་ཡིན་པར་གོ་བའི་ཆེད་དུ་བརྡའ་སྦྱར་བ་ཡིན་གྱི།
དཀར་ཟལ་དང་བ་ལང་མ་ཡིན་པ་ལས་ལོག་པའི་ཚོགས་དོན་ཤེས་པའི་ཆེད་དུ་བརྡའ་བྱས་
པ་མ་ཡིན་པས་སྐྱོན་མེད་ཅེས་ལན་མཛད་དོ། །མདོར་ན་སྒྲ་རྟོག་གི་དངོས་ཡུལ་དུ་གཞན་
སེལ་མེད་པར་རང་མཚན་ཁོ་ན་མི་རུང་བས། བརྡའ་སྦྱར་བའི་ཚེ་ན་ཡང་གཞན་སེལ་ལ་
བརྡའ་མ་བྱས་པར་རང་མཚན་ཁོ་ན་ལ་སྦྱར་བ་ཡིན་ན། བ་ལང་གི་བརྡའ་ཐོག་མར་
དཀར་ཟལ་ལ་སྦྱོར་པའི་ཚེ་དཀར་ཟལ་གྱི་རྫས་གཅིག་པུ་དེ་ལ་བརྡའ་བྱས་ པར་འགྱུར་
ཞིང་། དེ་ལྟར་ན་ཕྱིས་ནག་སྒུར་མཐོང་བ་ན་འདི་བ་ལང་ངོ་ཞེས་ཐ་སྙད་བྱ་ས་མེད་པར་
ཐལ། སྔར་བརྡའ་སྦྱར་དུས་ཀྱི་དཀར་ཟལ་དེ་ཉིད་ཐ་སྙད་དུས་ཀྱི་ནག་སྒྱུར་ལ་རྗེས་འགྲོ་
མི་བྱེད་པའི་ཕྱིར། དེར་ཐལ། སྔར་བརྡའ་སྦྱར་དུས་ཀྱི་དཀར་ཟལ་དེ་ཉིད་ཐ་སྙད་ཀྱི་
དུས་སུ་འགགས་ནས་མེད་པའི་ཕྱིར་རོ། །འོ་ན་ཁྱོད་རང་ལ་ཡང་ཉེས་པ་དེ་མི་འཇུག་གམ་
ཞེ་ན། མི་འཇུག་སྟེ། བ་ལང་མ་ཡིན་པ་ལས་ལོག་པའི་གཞན་སེལ་ཏེ་བ་མེན་རྣམ་པར་
བཅད་ཙམ་ལ་བརྡའ་བྱས་པ་ཡིན་པས་དེ་ཉིད་དེའི་དུས་སུ་མ་འགགས་པར་ཡོད་པའི་ཕྱིར
རམ། ཡང་ན་དེའི་ཚེ་རྟོག་པ་ལ་དཀར་ཟལ་བ་ལང་མ་ཡིན་པ་ལས་ལོག་པར་སྣང་བའི་
སྒྲ་དོན་མ་འགགས་པར་ཡོད་ པའི་ཕྱིར་རོ། །དེ་བཞིན་དུ་རིགས་གཏེར་ལས། རང་
མཚན་སོ་སོར་ངེས་པ་ནི། །མཐའ་ཡས་ཕྱིར་ན་བརྡའ་མི་ནུས། ། ཐ་སྙད་བྱེད་པའི་ཚེ་ན་
ཡང་། །དང་པོའི་རང་མཚན་རྙེད་པར་དཀའ། །ཞེས་གསུངས་སོ། །དེའི་དོན་ནི་བ་ལང་
124



ཞེས་པའི་བརྡའ་བ་ལང་རང་མཚན་པ་དངོས་སུ་བརྗོད་ན་བ་ལང་མཐའ་ཡས་པའི་ཕྱིར་དེ་
ལྟར་བརྡའ་སྦྱོར་མི་ནུས་ལ། ནུས་སུ་ཆུག་ན་ཡང་བརྡའ་དུས་ཀྱི་བ་ལང་དེ་ཉིད་ཐ་སྙད་
ཀྱི་དུས་སུ་ཡུལ་དུས་རང་བཞིན་གཞན་དུ་འགྱུར་ཡོད་པས་དང་པོའི་བ་ལང་དེ་ཉིད་ཇི་
བཞིན་རྙེད་དཀའ་ཞེས་པའི་དོན་ནོ། །གཞན་ཡང་ཁོ་ན་རེ། ཐོག་མར་དཀར་ཟལ་ལ་
བ་ལང་གི་བརྡའ་སྦྱར་བའི་ཚེ་ནག་སྒུར་ལ་བ་ལང་གི་བརྡའ་སྦྱར་རམ་མ་སྦྱར། གལ་ཏེ་
བརྡའ་སྦྱར་བ་ཡིན་ན། བ་ལང་ཞེས་པའི་སྒྲ་ཆོས་ཅན། སྒྲུབ་འཇུག་ཡིན་པར་ཐལ།
ནག་ སྒྱུར་ སོགས་ བ་ ལང་ གི་ གསལ་ བ་ མཐའ་ དག་ བ་ ལང་ཡིན་ པར་བརྗོད་ པའི་ ཕྱིར།
འོན་ཏེ་བདོའ་མ་སྦྱར་བ་ཡིན་ན་ཐ་སྙད་ཀྱི་དུས་སུ་ནག་སྒུར་བ་ལང་དུ་གོ་བ་ཅི་ལྟར་ཡིན་
ཞེ་ན། བཤད་པར་བྱ་སྟེ། ཐོག་མར་བརྡའ་སྦྱར་བའི་དུས་སུ་ན་བག་སྒུར་ལ་བ་ལང་གི་
བརྡའ་དངོས་སུ་མ་སྦྱར་ཡང་ཐ་སྙད་ཀྱི་དུས་སུ་ དེ་ བ་ལང་དུ་མི་གོ་བའི་སྐྱོན་མེད་དེ།
ཐོག་མར་བ་ལང་གི་བརྡའ་སྦྱར་བའི་ཚེ་བ་ལང་མ་ཡིན་པ་ལས་ལོག་པ་སྟེ་བ་མིན་རྣམ་པར་
བཅད་པ་ལ་བརྡོའ་བྱས་པ་ཡིན་པས། དེའི་ཚེ་ཉན་པ་པོའི་རྒྱུད་ལ་ནོག་དང་ལྐོག་ཤལ་
ལ་སོགས་པ་འདུས་པའི་གོང་བུ་འདི་ལྟ་བུ་ལ་བ་ལང་ཞེས་ཐ་སྙད་ཐོགས་པ་རེད་སྙམ་དུ་
དཀར་ཟལ་ བ་ལང་ཡིན་པར་འཛིན་པའི་རྟོག་པ་སྐྱེ་ཞིང་། རྟོག་པ་དེའི་བྱེད་པ་མ་
ཉམས་པར་ནག་སྒུར་མཐོང་བ་ན་གོང་བུ་འདི་ཡང་ནོག་དང་ལྐོག་ཤལ་ལ་སོགས་པ་འདུས་
པ་ཡིན་པའི་ཕྱིར་བ་ལང་ངོ་སྙམ་དུ་གོ་བར་འགྱུར་བ་ཡིན་པའི་ཕྱི་རོ། ། དེ་ལ་ཁོ་ན་རེ།
དེ་ལྟར་ན་འོ་ན་བུམ་པ་འདི་ནི་མི་རྟག་པའོ་ཞེས་བརྗོད་པ་ནི་མི་རྟག་པ་མ་ཡིན་པ་ལས་
ལོག་པ་ལ་ཡང་བརྡའ་བྱས་པར་ཐལ། འདོད་པའི་ཕྱིར། འདོད་ན། ཉན་པ་བོ་
དེས་ཕྱིས་སུ་སྒྲ་ཐོས་པ་ན་སྒྲ་འདི་ཡང་མི་རྟག་པ་ཡིན་པར་གོ་བར་འགྱུར་བས། དེ་ལྟར་
ན་སྒྲ་མི་རྟག་པར་སྒྲུབ་པའི་གཏན་ཚིགས་དང་རྗེས་དཔག་དོན་མེད་པར་འགྱུར་རོ་ཞེ་ན།
དེ་ལྟར་ཐལ་བའི་སྐྱོན་མེད་དེ། སྤྱི་ལ་བརྡའ་སྦྱར་བས་དེའི་བྱེ་བྲག་ཀུན་གོ་བར་འགྱུར་
ཞེས་པ་དེ་བམ་བཤད་ཙམ་ཡིན་གྱི་ཁྱབ་མཐའ་བཟུང་བ་མ་ཡིན་ཏེ། གལ་ཏེ་ཁྱབ་མཐའ་
བཟུང་ན་རང་ལུགས་ལ་ཡང་སྔར་བ་ལང་ཆུང་ངུའི་སྟེང་དུ་བ་ལང་གི་བརྡའ་སྤྲོད་ཀྱང་།
ཕྱིས་སུ་བ་ལང་ཆེན་པོ་མཐོང་བ་ན་ཆེ་ཆུང་གི་དབང་གིས་འཁྲུལ་ནས་བ་ལང་དུ་མི་གོ་བ་
ཡང་སྲིད་པའི་ཕྱིར། དེ་འདྲ་སྲིད་པར་བསྙོན་དུ་མེད་མོད། འོན་ཀྱང་དེ་འདྲ་བ་དེས་
125



བ་ལང་ཆེན་པོའི་སྟེང་དུ་ནོག་དང་ལྐོག་ཤལ་ལ་སོགས་པ་འདུས་པའི་གོང་བུ་མངོན་སུམ་
ཚད་མས་མཐོང་བ་ཡིན་པས་བ་ལང་གི་དོན་ལྡོག་མ་ལུས་པ་རྟོགས་ཟིན་ཀྱང་། དེ་ལ་བ་
ལང་གི་ཐ་སྙད་ཙམ་སྦྱོར་མི་ཤེས་པ་ཡིན་པས་དེ་ཤེས་པའི་ཆེད་དུ་ཐ་སྙད་འབའ་ཞིག་སྒྲུབ་
པའི་གཏན་ཚིགས་འགོད་པ་དོན་དང་བཅས་པ་ཡིན་ནོ། །དེ་ལ་ཐ་སྙད་འབའ་ཞིག་སྒྲུབ་
པའི་ཚུལ་ཡང་ཡོད་དེ། སོག་པ་གཉིས་ཀྱི་ཐད་སོར་ཤ་འབུར་བོ་ཡོད་པའི་གོང་བུ་ཆེན་
པོ་འདི་ཆོས་ཅན། བ་ལང་ཡིན་ཏེ། ནོག་དང་ལྐོག་ཤལ་ལ་སོགས་པ་འདུས་ པའི་
བདག་ཉིད་ཡིན་པའི་ཕྱིར་ཞེས་དགོད་པར་བྱ་ཞིང་། དེའི་ཚེ་སྦྱོར་བ་དེའི་བྱེད་ལས་ལ་
བརྟེན་ནས་ རྒོལ་བ་དེས་སྔར་མངོན་སུམ་དུ་མཐོང་ཟིན་པའི་དོན་ལས་ལྷག་པའི་དོན་
གསར་དུ་རྟོགས་རྒྱུ་མེད་ཅིང་། དེ་ལ་བ་ལང་ངོ་ཞེས་པའི་སྒྲ་བརྗོད་ཤེས་པ་ཙམ་དང་
རྟོག་པས་ཀྱང་བ་ལང་ངོ་སྙམ་དུ་ཐ་སྙད་གསར་དུ་འདོགས་ཤེས་པ་ཙམ་བྱུང་ན། སྦྱོར་
བ་དེས་ཐ་སྙད་འབའ་ཞིག་སྒྲུབ་ཅེས་པའི་དགོས་པ་གྲུབ་པ་ཡིན་པས། དེའི་ཕྱིར་སྦྱོར་བ་
དེ་ནི་ནོག་སོགས་འདུས་པའི་གོང་བུ་དེ་བ་ལང་གི་རྒྱུ་མཚན་ནམ་དོན་དུ་མ་གོ་བ་ལ་བ་ལང་
གི་ཐ་སྙད་ཙམ་སྒྲུབ་པའི་ཆེད་དུ་བཀོད་པ་ཡིན་ནོ། །དེས་མཚོན་ནས་ཐ་སྙད་འབའ་ཞིག་
སྒྲུབ་པའི་གཏན་ཚིགས་ཐམས་ཅད་ཀྱི་དོན་དེ་ལྟར་དུ་ཤེས་པར་བྱའོ། །གཞན་ཡང་བུམ་
པ་མི་རྟག་པར་ངེས་ནས་ཕྱིས་སྨྲ་ཐོས་པ་ན་སྒྲ་མི་རྟག་པར་མི་གོ་བའི་རྒྱུ་མཚན་གཞན་ཡང་
ཡོད་དེ། སྤྱིར་བུམ་པ་ལ་རིགས་འདྲའི་རྒྱུན་མཐུད་རྒྱུ་ཡོད་པས་ལོ་དང་ཟླ་བའི་བར་དུ་
གནས་པའི་རྒྱུན་ཡོད་ལ། སྒྲ་ལ་དེ་ཙམ་གནས་པའི་རྒྱུན་མེད་པར་མངོན་སུམ་གྱིས་གྲུབ་
པས་བུམ་པ་དེ་སྒྲ་ལ་ལྟོས་དེ་མི་རྟག་པར་ངེས་སླ་བ་མ་ཡིན་ཡང་། འོན་ཀྱང་གྲུབ་མཐས་
རྒྱུད་བསླད་པའི་ལོག་རྟོག་གི་དབང་གིས་བུམ་པ་མི་རྟག་པར་སྔོན་ལ་ངེས་ནས་དེའི་རྗེས་
སུ་སྒྲ་མི་རྟག་པར་ངེས་དགོས་པ་ཡང་ཡོད་པའི་ཕྱིར། ལོག་རྟོག་ཅི་ལྟ་བུ་ཞེ་ན། མུ་
སྟེགས་བྱེ་བྲག་པས། རྫས་དང་ཡོན་ཏན་ལས་དང་སྤྱི། ། བྱེ་བྲག་འདུ་བ་རྣམ་པ་དྲུག།
ཅེས་པའི་ཚུལ་གྱིས་ཤེས་བྱ་ཐམས་ཅད་དོན་དྲུག་ཏུ་འདུ་བར་འདོད་ཅིང༌། དེའི་ནང་གི་
རྫས་དེ་ལ། འབྱུང་བཞི་ཡིད་དང་ནམ་མཁའ་དང༌། །དུས་ཕྱོགས་བདག་ཉིད་རྣམ་པ་
དགུ། ། ཞེས་པའི་ཚུལ་གྱིས་དགུ་ཡོད་པར་འདོད་ལ། ཡོན་ཏན་ལ་ཉི་ཤུ་རྩ་བཞི་ཡོད་
ཅིང་དེ་དག་ཀྱང་རྫས་དགུ་བ་དེ་དག་ལ་ཅི་རིགས་པར་བརྟེན་པར་འདོད་ཅིང་། དེའི་
126



ནང་ནས་སྒྲ་དེ་ནི་ནམ་མཁའ་ཁོ་ནའི་ཡོན་ཏན་ཡིན་གྱི་རྫས་གཞན་པ་དག་ལ་མི་བརྟེན་
ཟེར་རོ། ། ཅིའི་ཕྱིར་རྫས་གཞན་ལ་མི་བརྟེན་ ཅེ་ན། གང་སྐྱེ་འཇིག་དང་ལྡན་པ་དེ་
འགའ་ཞིག་ལ་བརྟེན་པས་ཁྱབ། དཔེར་ན་མར་མེ་བཞིན། སྒྲ་ཡང་སྐྱེ་འཇིག་བྱེད་པ་
ཡིན་ནོ་ཞེས་པའི་རིགས་པ་ལ་བརྟེན་ནས་སྒྲ་དེ་ནི་རྫས་ཞིག་ལ་བརྟེན་པར་གྲུབ་ལ། དེ་
ས་སོགས་འབྱུང་བ་བཞི་ལ་བརྟེན་པ་མ་ཡིན་ཏེ། གལ་ཏེ་བརྟེན་ན་ས་སོགས་གར་ཡོད་
དུ་སྒྲ་ཡོད་དགོས་པ་ལ་དེ་མེད་པའི་ཕྱིར་དང་། སྒྲ་ཐོས་པའི་ཚེ་ན་ཡང་ས་སོགས་ལས་
ལོགས་སུ་ཆད་པར་ཐོས་པའི་ཕྱིར་རོ། །བདག་ལ་བརྟེན་པའི་ཡོན་ཏན་ཡང་མ་ཡིན་ཏེ།
བདག་གཞན་ཐུན་མོང་བའི་ལོངས་སྤྱད་བྱ་ཡིན་པའི་ཕྱིར་རོ། །ཕྱོགས་དུས་ཡིད་གསུམ་གྱི་
ཡོན་ཏན་ཡོང་མ་ཡིན་ཏེ། རྣ་བའི་གཟུང་བྱ་ཡིན་པའི་ཕྱིར་རོ། །དེས་ན་ནམ་མཁས་གོ་
འབྱེད་པའི་ཐོགས་རིག་བཀག་པའི་སྟོང་སང་ལ་སྒྲ་གྲགས་ཀྱི་རྡོ་ཡི་གོང་བུ་ལྟ་བུའི་ནང་དུ་
སྒྲ་མི་གྲགས་པའི་ཕྱིར་སྒྲ་ནི་ནམ་མཁའི་ཡོན་ཏན་ཁོ་ན་ཡིན་ནོ། །དེ་ཡང་ནམ་མཁའ་གར་
ཡོད་ལ་སྒྲ་ཡང་དེ་བཞིན་དུ་ཁྱབ་ཡོད་ཅིང་རྟེན་ནམ་མཁའ་རྟག་པ་ཡིན་པས་བརྟེན་པ་སྒྲ་
ཡང་རྟག་པ་ཡིན་པར་གྲུབ་ལ། བུམ་པ་ནི་དེ་ལྟ་མ་ཡིན་ཏེ། རྟེན་འབྱུང་བ་བཞི་ལ་
བརྟེན་པའི་རྡུལ་རགས་པ་ཡིན་པས་མི་རྟག་པ་ཡིན་པར་འདོད་དོ། །དེ་ལྟར་གྲུབ་མཐའི་
དབང་གིས་སྒྲ་མི་རྟག་པར་ངེས་པའི་སྔོན་དུ་བུམ་པ་མི་རྟག་པར་ངེས་དགོས་པའི་གང་
ཟག་འགའ་ཡི་ཁྱད་པར་དེ་ལྟར་ཡོད་པ་ལ་ལྟོས་ནས། གང་བྱས་ན་མི་རྟག་པ་ཡིན་པས་
ཁྱབ། དཔེར་ན་བུམ་པ་བཞིན། སྒྲ་ཡང་བྱས་པ་ཡིན་ནོ་ཞེས་བུམ་པ་མཐུན་དཔེར་
བཀོད་པ་ཡིན་གྱི་སྤྱིར་ངེས་དཀའ་སླ་ཡོད་པའི་དབང་གིས་མ་ཡིན་པའི་ཚུལ་ཤེས་པར་
བྱའོ། །
ཞར་ལ་ཆོས་ཅན་དང་ཆོས་བརྗོད་ཀྱི་སྒྲ་བཤད་པར་བྱ་བ་ལ། ཆོས་ཅན་བརྗོད་
པའི་སྒྲ་ནི་དོན་དེ་ཉིད་ཁྱད་གཞི་ལྟ་བུར་སྟོན་པར་བྱེད་ ཅིང་། འདི་དང་ཁྱད་པར་
གཞན་མི་སྤོང་བའི་སྒྲ་དོན་གཅིག མཚན་གཞི་ནི། བུམ་པ་མི་རྟག་པ་ཞེས་བརྗོད་
པའི་སྒྲ་ལྟ་བུའོ། །དེ་ཆོས་ཅན། ཆོས་ཅན་བརྗོད་པའི་སྒྲ་ཞེས་བྱ་སྟེ། བུམ་པ་མི་རྟག་
པའི་ཁྱད་གཞི་ལྟ་བུར་ཉན་པ་བོའི་བློ་ཡུལ་དུ་འཕངས་པའི་ཕྱིར། དེ་ལ་ཁྱད་པར་གཞན་
མི་སྤོང་བའི་སྒྲ་ཞེས་ཀྱང་བྱ་སྟེ། དེའི་ཚེ་བུམ་པ་དེ་ཉན་པ་བོའི་བློ་ངོར་ཀ་བ་དང་ཤུག་པ་
127



སོགས་ཆོས་གཞན་གྱི་རྟེན་དུ་རུང་བ་མི་སྤོང་བའི་ ཚུལ་ གྱིས་འཕངས་པས་སོ། །ཆོས་་
བརྗོད་ཀྱི་སྒྲ་ཞེས་པ་དོན་དེ་ཉིད་ཁྱད་ཆོས་ལྟ་བུར་སྟོན་པར་བྱེད་ཅིང་། འདི་དང་ཁྱད་
པར་གཞན་སྤོང་གི་སྒྲ་དོན་གཅིག མཚན་གཞི་ནི་བུམ་པའི་མི་རྟག་པ་ཞེས་བརྗོད་པའི་
སྒྲ་ལྟ་བུའོ། །དེ་ཆོས་ཅན། ཆོས་བརྗོད་ཀྱི་སྒྲ་ཞེས་བྱ་སྟེ། བུམ་པ་མི་རྟག་པའི་ཁྱད་
ཆོས་ལྟ་བུར་བློ་ཡུལ་དུ་འཕངས་པའི་ཕྱིར་དང་། ཁྱད་པར་གཞན་སྤོང་གི་སྒྲ་ཡང་ཡིན་
ཏེ། བུམ་པའི་མི་རྟག་པ་ཞེས་རྣམ་དབྱེ་དྲུག་པའི་སྒྲས་བརྗོད་པ་ན་མི་རྟག་པ་དེ་ཀ་བའི་
མི་རྟག་པ་ཡིན་པ་སྤོང་བའི་ཚུལ་གྱིས་འཕངས་པས་སོ། །དེ་ལ་ཁོ་ན་རེ། བུམ་པ་མི་རྟག་
པའོ་ཞེས་བརྗོད་པའི་ཚེ་བུམ་པ་ཁྱད་གཞིར་འཕངས་མོད། བུམ་པའི་མི་རྟག་པའོ་ཞེས་
བརྗོད་པའི་ཚེ་མི་རྟག་པ་ཁྱད་གཞིར་འཕངས་ཚུལ་དེ་ཇི་ལྟར་ཡིན་ཞེ་ན། རྣམ་བཤད་
རིགས་པའི་རྒྱ་མཚོ་དང་གསེར་ཕྲེང་གཉིས་ཀར། བ་ལང་གི་རྟ་མ་ཡིན་ཞེས་པའི་སྒྲ་ལ་
དཔེར་བརྗོད་མཛད་ཀྱང་། དེ་ལས་དང་པོ་བས་འཆུན་དཀའ་བས་དེས་ན་གོ་སླ་བའི་
དཔེ་གཞན་གྱི་སྟེང་ནས་བཤད་པར་བྱ་བ་ལ། དཔེར་ན་སྒྲ་གཅན་ཞེས་པ་དེ་ལུས་དང་
མཇུག་མ་སོགས་ཀྱི་ཚོགས་པ་ལ་བཏགས་པ་མ་ཡིན་པར་མགོ་ཙམ་ལ་བཏགས་པ་ཡིན་པས།
དེའི་ཚེ་སྒྲ་གཅན་གྱི་མགོ་ཞེས་རྣམ་དབྱེ་དྲུག་པའི་སྒྲས་བརྗོད་པ་ན་ཉན་པ་བོའི་བློ་ཡུལ་དུ་
མགོ་ཁྱད་གཞི་དང་སྒྲ་གཅན་ཁྱད་ཆོས་སུ་གོ་བར་བྱེད་པ་ལས་འོས་གཞན་མེད་དེ། དེའི་
ཚེ་མགོ་མ་གཏོགས་པའི་སྒྲ་གཅན་ཞེས་པ་ལོགས་སུ་མེད་པའི་ཕྱིར་རོ། ། དེའི་ཕྱིར་སྒྲ་
གཅན་གྱི་མགོ་ཞེས་པའི་སྒྲ་དེས་ཉན་པ་པོའི་བློ་ཡུལ་དུ་མགོ་དེ་ལྷ་དང་མིའི་མགོ་ལས་ཁྱད་
པར་དུ་ཕྱེ་ནས་སྒྲ་གཅན་གྱི་ཁྱད་ཆོས་སུ་འཕངས་པས་ན་ཆོས་བརྗོད་ཀྱི་སྒྲ་ཞེས་བྱའོ། །དེ་
ཡང་ལེགས་བཤད་གསེར་ཕྲེང་ལས། སྤྱིར་བརྡའ་རྣམས་ཉན་པ་བོའི་ཤེས་འདོད་དང་
རྗེས་སུ་མཐུན་པར་སྨྲ་བ་བོས་བརྗོད་འདོད་ཀྱི་ཀུན་ནས་བསླང་སྟེ་དགོས་པ་འགའ་ཞིག་གི་
ཕྱིར་དུ་སྦྱོར་བ་ཡིན་ལ། ཞེས་གསུངས་པ་ལྟར་རྗོད་བྱེད་ཀྱི་སྒྲ་རྣམས་ཡུལ་དེའི་དངོས་
པོའི་གནས་ཚོད་ཀྱི་དབང་གིས་མ་ཡིན་པར་སྨྲ་བ་བོའི་བརྗོད་འདོད་དང་ཉན་པ་པོའི་ཤེས་
འདོད་ལ་རག་ལས་པའི་རྒྱུ་མཚན་གྱིས་དོན་གཅིག་ཉིད། ལ་ལར་ཁྱད་གཞི་དང་ལ་ལར་
ཁྱད་ཆོས་སུ་སོང་བ་ཡིན་པས། དོན་མདོར་བསྡུ་ན་ཉན་པ་བོས་དོན་དེ་ཉིད་དཔྱད་
གཞིར་བྱས་མ་བྱས་དང༌། དོན་དེ་ལ་ཤེས་འདོད་ཞུགས་མ་ཞུགས་ཀྱི་ཁྱད་ཡིན་ཏེ།
128



དཔེར་ན་སྒྲ་གཅན་ཟེར་བ་དེ་ཅི་ཞིག་ཡིན་པ་ཤེས་པར་འདོད་ནས་དྲིས་པ་ན། སྨྲ་བ་
བོས་སྒྲ་གཅན་མགོ་ཡིན་ཞེས་སྨྲ་ན་ཉན་པ་བོས་སྒྲ་གཅན་ལ་ཤེས་འདོད་གཙོ་བོར་ཡོད་པ་
མ་གཏོགས་ཆོས་གཞན་ཤེས་པར་མི་འདོད། ཡང་མགོ་ཞེས་པ་ཐོས་ནས་དེ་ཅི་ཞིག་གི་
མགོ་ཡིན་པ་ཤེས་པར་འདོད་ནས་དྲིས་པ་ན། སྒྲ་གཅན་གྱི་མགོ་ཞེས་སྨྲ་བའི་ཚེ་ཉ་ན་པ་
བོས་མགོ་གཙོ་བོར་ཤེས་པར་འདོད་ཀྱི་སྒྲ་གཅན་གཙོ་བོར་ཤེས་འདོད་མེད་པ་བཞིན་ཡིན་
པས། དེའི་ཕྱིར་ཁྱད་གཞི་ཁྱད་ཆོས་སུ་སོང་ཞེས་པའི་དོན་ཉན་པ་བོས་གཞི་གང་ལ་གཙོ་
བོར་ཤེས་འདོད་ཡོད་མེད་ལ་ལྟོས་པ་དེ་ཙམ་མ་གཏོགས་ཡུལ་གྱི་ངོས་ནས་ཁྱད་གཞི་ཁྱད་
ཆོས་ལོག་ལོག་པོ་དེ་ལྟར་མེད་པའི་ཚུལ་གོ་བར་གྱིས། སྐབས་འདིར་ཆོས་དང་ཆོས་ཅན་
དེ་ལྟར་གཏན་ལ་ཕབ་པའི་དགོས་པ་ནི། མུ་སྟེགས་བྱེ་བྲག་པ་དག་གིས། རྣམ་དབྱེ་
དྲུག་པའི་སྒྲ་ནི་ལྷས་སྦྱིན་གྱི་རལ་བ་ལྟ་བུ་ཆོས་དང་ཆོས་ཅན་རྫས་ཐ་དད་པ་ཁོ་ན་ལ་སྦྱོར་
བར་འདོད་དེ། སྒྲའི་བསྟན་བཅོས་དག་ལས། ཐ་དད་པ་ལ་ནི་དྲུག་པའི་ཞེས་བྱུང་
བས་སོ། །ཞེས་ཟེར། རང་ལུགས་ལ་ཆོས་དང་ཆོས་ཅན་རྫས་གཅིག་པ་ལའང་རྣམ་དབྱེ་
དྲུག་པའི་སྒྲ་ཤིན་ཏུ་སྦྱོར་རུང་སྟེ། སྨྲ་བ་བོས་དོན་གཅིག་ཉིད་ཁྱད་གཞི་ལྟ་བུར་གོ་བར་
བྱེད་འདོད་པ་དང་ཁྱད་ཆོས་ལྟ་བུར་གོ་བར་བྱེད་འདོད་པའི་ཀུན་ནས་སློང་བ་ཙམ་གྱིས་
ཆོས་དང་ཆོས་ཅན་གྱི་བརྟའ་བྱས་པར་ཟད་གྱི་དོན་གྱི་དབང་གིས་དེ་ལྟ་མ་ཡིན་པའི་ཚུལ་
ཤེས་པར་བྱ་བའི་ཆེད་དུ་ཆོས་དང་ཆོས་ཅན་བརྗོད་པའི་སྒྲ་རྒྱས་པར་བཤད་པ་ཡིན་ནོ། །
གཞན་ཡང་རང་དོན་ལེའུ་ལས། གཉིས་ཀས་གཅིག་གཅིག་བརྗོད་མོད་ཀྱི། །ཞེས་པའི་
དོན་དུ་བསམས་ནས། ཁ་ཅིག་གིས། བུམ་པ་མི་རྟག་ཅེས་པའི་སྒྲ་དང་བུམ་པའི་མི་
རྟག་ཅེས་བརྗོད་པའི་སྒྲ་གཉིས་ ཀས་བུམ་པ་བརྗོད་པར་འདོད་ལ། ཚུལ་འདི་ནི་སྡེ་
བདུན་ཡིད་ཀྱི་མུན་སེལ་དུ་སྒྲ་མི་རྟག་ཅེས་བརྗོད་པའི་ངག་གིས་སྒྲ་ཡང་བརྗོད་མི་རྟག་པ་
ཡང་ བརྗོད་ པར་ གསུངས་ པ་ དང་ མཐུན་ མོད། དེ་ལ་སྐྱོན་ འཕེན་པ་ཁ་ ཅིག་ན་རེ།
བུམ་པ་དེ་བུམ་པ་མི་རྟག་ཅེས་པའི་སྒྲས་དངོས་སུ་བརྗོད་ན། བུམ་པ་དེ་བུམ་པ་མི་རྟག་
པར་འཛིན་པའི་རྟོག་པའི་འཛིན་སྟངས་ཀྱི་ཡུལ་ཡིན་དགོས་པས། དེ་ལྟར་ན་སྒྲ་མི་རྟག་
པར་རྟོགས་པའི་རྗེས་དཔག་གིས་ཀྱང་སྒྲ་དང་སྒྲ་མི་རྟག་པ་གཉིས་ཀ་རྟོགས་ཟེར་དགོས་
པས་དེ་འདྲ་མི་འཐད་ཟེར་བའི་འདོད་ཚུལ་དུ་མ་ཞིག་སྣང་བས་བློ་གྲོས་དང་ལྡན་པ་དག་
129



གིས་དཔྱད། འོན་ཀྱང་བུམ་པ་མི་རྟག་ཅེས་བརྗོད་པའི་སྒྲས་བུམ་པ་བརྗོད་པར་ཁས་
ལེན་པའི་ཚེ་བུམ་པ་མེད་ཅེས་པའི་སྒྲས་བུམ་པ་བརྗོད་པར་ཁས་ལེན་ན། ཊིཀ་ཆེན་
རིགས་པའི་རྒྱ་མཚོ་དང་དངོས་སུ་འགལ་བས་དེ་འདྲ་གཏན་ཁས་ལེན་མི་རུང་ངོ་། །དེ་
ཡང་བྱས་མི་རྟག་གི་ཐ་དད་ལྟ་བུ་ནི་འདོད་པས་བརྡའ་གང་སྦྱར་གྱི་རྗེས་སུ་འགྲོ་བ་མ་ཡིན་
པར་ཡུལ་གྱི་དངོས་པོའི་གནས་ཚོད་དང་མཐུན་པའི་ཆོས་ཡིན་པས་རྟོག་པས་བཏགས་
ཙམ་ཡིན་ཡང་འདོད་པ་ཙམ་གྱིས་བཞག་ནུས་པ་མ་ཡིན་ལ། རི་བོང་ཅན་ཟླ་བ་ཡིན་པ་
དེ་ཟླ་བའི་གནས་ལུགས་སུ་གྲུབ་པའི་ཆོས་མ་ཡིན་ཡང་སྐྱེས་བུས་འདོད་པ་ཙམ་གྱིས་བཞུག་
པ་ལྟར་འཇིག་རྟེན་ན་གྲགས་པའི་ཆོས་ཡིན་པའི་རྒྱུ་མཚན་གྱིས་འདོད་པ་ཙམ་གྱིས་བཞག་
པའི་ཆོས་ཞེས་བྱའོ། །ཐག་ཁྲ་སྦྲུལ་ཡིན་པ་དེ་སྦྲུལ་གྱི་གནས་ལུགས་སུ་གྲུབ་པ་མ་ཡིན་པར་
མ་ཟད་བློ་ལོག་ཤེས་ཀྱིས་བཞག་པ་ཡིན་པས་འདོད་པས་བཞག་པའི་ཆོས་མ་ཡིན་ནོ། །དེ་
དག་གི་རྒྱུ་མཚན་མཐར་ཐུག་པ་ནི། སྤྱིར་རྗོད་བྱེད་ཀྱི་སྒྲ་རྣམས་བརྡའ་ལ་བརྟེན་ནས་
དོན་གོ་བར་བྱེད་ཅིང་། བརྡའ་ཡང་སྐྱེས་བུའི་འདོད་པ་ལ་རག་ལས་ཤིང་། སྐྱེས་བུའི་
འདོད་པ་ལ་མཐའ་མེད་པའི་ཕྱིར་གང་ཅི་ཡང་རུང་བ་བརྗོད་པར་འདོད་པའི་རྒྱུ་མཚན་
གྱིས་ཟླ་བ་ཞེས་བརྗོད་པའི་སྒྲ་དེས་ཆོས་ཐམས་ཅད་བརྗོད་པ་ལ་འགལ་བ་མེད་པ་ཡིན་
ནོ། །ཞེས་པ་འདི་ནི་སྐུ་འབུམ་བྱམས་པ་གླིང་དུ་དཔར་དུ་བསྒྲུབས་པའོ། །མངྒ་ལཾ། །
130



༄༅། །དམིགས་པ་བརྟག་པའི་འགྲེལ་བ་མུ་ཏིག་འཕྲེང་
མཛེས་ཞེས་བྱ་བ་བཞུགས་སོ། །
ལེགས་བཤད་ངག་གིས་ཐུབ་དབང་བསྟན་པ་ལ། །བློ་གྲོས་མཆོག་ཡངས་སྦྱིན་པས་
འགྲོ་བ་ཀུན། །སྐལ་བཟང་བགྱིད་མཛད་བཤེས་གཉེན་མཆོག་དྲན་ནོ། །དཔག་མེད་ཤིས་
པ་དམ་པས་བསྲུང་གྱུར་ཅིག། ཚོགས་གཉིས་སྣ་ཚོགས་ཁམས་ཅན་སྤྲིན་ལས་འཁྲུངས། །
མཁྱེན་བརྩེའི་གཏིང་ཟབ་ཡོན་ཏན་ཚོགས་ཀྱིས་གང་། །གཞུང་བཟང་སྟོང་གི་གྲུ་ཆར་འཇོ་
བའི་ཁུངས། ། ཐུབ་དབང་རིན་ཆེན་འབྱུང་གནས་ལ་ཕྱག་འཚལ། །གཞལ་བྱའི་གནས་
གསུམ་ལྷ་ལམ་ཡངས་པའི་ཁྱོན། ། མཁྱེན་དཔྱོད་གོ་ལའི་འགྲོས་ཀྱིས་ཕ་མཐའ་གཞལ། །
རིགས་པའི་ཟེར་གྱིས་ལོག་རྟོག་མུན་འཇོམས་པའི། །ཕྱོགས་གླང་ཆོས་གྲགས་ཉི་ཟླ་ཟུང་དེ་
བསྔགས། །མཁས་པ་ཕལ་གྱི་སྤྱོད་ཡུལ་ལས་འགོངས་པའི། །མདོ་རྒྱུད་ཟབ་ཆོས་བློ་གྲོས་ ་
བཟང་པོའི་མཐུས། ། གསལ་བར་ཕྱེ་བའི་གྲགས་སྙན་སྲིད་འདི་ཡི། ། ཁོངས་ལས་ཆེས་
བརྒལ་རྒྱལ་བ་གཉིས་པར་འདུད། ། གཙོ་བོར་རང་གི་ཡིད་ལ་གོམས་ཕྱིར་དང་། ། བློ་
གསལ་འགས་ཀྱང་འཕགས་ཡུལ་གཞུང་ལུགས་ལ། ། ཚེགས་ཆུང་འཇུག་སླད་འགྲེལ་ བ་
འགྲེལ་བཤད་ལས། ། བཏུས་ཏེ་དམིགས་པ་བརྟག་པ་འཆད་ལ་སྤྲོ། ། དེ་ཕྱིར་ཚད་མའི་
གཞུང་ལ་གུས་ལྡན་པའི། །སྣོད་ལྡན་དག་ལ་རིགས་པའི་སྲད་པུ་རུ། །ལུང་གི་མུ་ཏིག་སྤེལ་
ཏེ་སྦྱིན་ཡོད་ཀྱི། །མགྲིན་པ་མཛེས་པའི་རྒྱན་དུ་བདག་གིར་བྱོས། །དེ་ལ་འདིར་ཚད་མའི་
བསྟན་བཅོས་དམིགས་པ་བརྟག་པ་བཤད་པ་ལ་གཉིས། ཀླད་ཀྱི་དོན་དང་། གཞུང་
གི་དོན་ནོ། ། དང་པོ་ནི། རྒྱ་གར་སྐད་དུ། ཨ་ ལོ་ བ་ན་ པ་ ཏི། བོད་སྐད་དུ།
དམིགས་པ་བརྟག་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། །ཞེས་བྱུང་། གཉིས་པ་གཞུང་དོན་ལ་གཉིས། དགོས་སོགས་ཆོས་བཞི་
སྤྱིར་བཤད་པ་དང༌། གཞུང་དོན་དངོས་བཤད་པའོ། ། དང་པོ་ལ། དགོས་སོགས་
ཆོས་བཞིའི་འབྲེལ་ནི། བསྟན་བཅོས་ལ་དགོས་པ་ཡོད་ན་རྟོག་ལྡན་རྣམས་འཇུག་གི་
131



མེད་ན་མི་འཇུག་པས་དགོས་པ་བསྟན་ལ། དགོས་པ་དེ་ཡང་བརྗོད་བྱས་སྟོངས་པའི་
བསྟན་བཅོས་ལ་མི་འཐད་པས་དགོས་པའི་སྔོན་དུ་བརྗོད་བྱ་བསྟན་དགོས། དགོས་པ་
དེ་ཡང་བསྟན་བཅོས་དེ་ཉིད་ལ་བརྟེན་ནས་འགྲུབ་དགོས་པས་བསྟན་བཅོས་དང་འབྲེལ་
ལོ། །གཉིས་པ་གཞུང་དོན་བཤད་པ་ལ་གཉིས། སྤྱིའི་དོན་དང༌། ཡན་ལག་གི་དོན་
ནོ༑ ། དང་པོ་ལ་གསུམ། ཕྱི་རོལ་དོན་དུ་གྲུབ་ཚུལ་དང་། དེ་བློ་ལ་སྣང་ཚུལ་དང་།
དེས་དམིགས་རྐྱེན་བྱེད་ཚུལ་ལོ། །དང་པོ་ནི། ཕྱི་དོན་འདོད་པ་དག་གི་ལུགས་ལ། ཕྱི་
རོལ་ཀྱི་དོན་ཞེས་ པ་ནང་ ཤེས་པ་ལ་མ་ལྟོས་པར་གྲུབ་པའི་དོན་དང༌། དེ་ཡང་སྣོད་
བཅུད་ཀྱི་འཇིག་རྟེན་ནང་ཤེས་པ་ལ་བརྟེན་ནས་གྲུབ་ཚུལ་དང་མི་འདྲ་བར་ནང་ཤེས་པའི་
རྫས་མ་ཡིན་པར་འདོད་ཅིང་། ། དེ་ཡང་མཐར་གཏུགས་ན་ཕྱི་དོན་རགས་པ་རྩོམ་བྱེད་ཀྱི་
རྡུལ་ཕྲ་རབ་ལ་ ཐུག་ པས་རྡུལ་ཕྲ་རབ་ ཅེས་པ་ནི་བློ་ངོར་ཡང་ཆ་ གསལ་རྒྱུ་མེད་ པའི་་
གཟུགས་ཀུན་གྱི་ཆུང་ཤོས་སུ་འདོད་ཅིང་། དེ་ལ་ཤར་གྱི་ཕྱོགས་དང་ནུབ་ཀྱི་ཕྱོགས་ཞེས་
བློས་བཏགས་པའི་ཆ་དུ་མ་ཡོད་ཀྱང་དེ་དག་དེའི་བདག་ཉིད་མ་ཡིན་པ་དང་དེ་ལ་ ཚ་
གཉིས་སུ་ཕྱེ་བའི་ཆ་མ་ཡིན་པའི་རྒྱུ་མཚན་གྱིས། ཉན་ཐོས་སྡེ་བ་དག་གིས་ཆ་མེད་དུ་
འདོད་པ་ཡིན་ཏེ། སྡེ་བདུན་རྒྱུན་ཡིད་ཀྱི་མུན་སེལ་ལས། འདི་ལྟར་རང་གི་བདག་
ཉིད་ཡིན་ཞིང་རང་མ་ཡིན་པའི་ཤར་ཆ་དང་ནུབ་ཆ་རྫས་ཐ་དད་དུ་མེད་པ་ཆ་མེད་པའི་
དོན་ཡིན་གྱི། སྤྱིར་ཤར་ནུབ་ཀྱི་སྟོང་བ་ཆ་མེད་པའི་དོན་མ་ཡིན་ལ། རྡུལ་ཕྲ་རབ་དེ་
ཤར་རྡུལ་ཕྲ་རབ་དང་རྫས་ཐ་དད་ཡིན་གྱི། དེ་དེའི་ཆ་མ་ཡིན་པས་དེའི་ཤར་ཡོད་ཀྱང་
དེ་ཕྱོགས་ཆ་དང་བཅས་པར་མི་འགྱུར་རོ། །དེ་བཞིན་དུ་དུས་མཐའི་སྐད་ཅིག་མ་ལའང་
རང་གི་བདག་ཉིད་དུ་གྱུར་པའི་སྔ་ཕྱི་མེད་པ་ཆ་མེད་པའི་དོན་ཡིན་གྱི། སྤྱིར་རང་གི་སྔ་
ཕྱི་ཡོད་པས་དུས་ཆ་དང་བཅས་པར་མི་འགྱུར་ཏེ། དེ་ལྟ་མ་ཡིན་ན་དུས་མཐའི་སྐད་
ཅིག་མ་དོན་བྱེད་ནུས་སྟོང་དང་རྒྱུ་མེད་པར་འགྱུར་རོ། །ཞེས་གསུངས་པའི་ཕྱིར། རྡུལ་
ཕྲ་རབ་སྐྱེ་ཚུལ་ནི། མཛོད་ལ། སྒྲ་མེད་ཕྲ་རབ་རྡུལ་རྫས་བརྒྱད། །ཅེས་གསུངས་པ་
ལྟར། འདོད་པའི་ཁམས་ན་གཟུགས་གཅིག་སྐྱེ་ཕྱིན་ཆད་འབྱུང་བཞིའི་རྡུལ་བཞི་དང་
གཟུགས་དྲི་རོ་རེག་བྱའི་རྡུལ་ཏེ་རྫས་བརྒྱད་དང་ལྷན་ཅིག་ཏུ་སྐྱེ་བས་ཁྱབ་པོ། །དེ་ལྟ་བུ་
རྫས་བརྒྱད་ཚོགས་པའི་རྡུལ་ལ་བསགས་རྡུལ་དང་དེའི་ཡ་གྱལ་ལ་རྫས་རྡུལ་གྱི་ཐ་སྙད་སྦྱར་
132



ཞིང་ དེ་ གཉིས་ ཀའང་རྡུལ་ཕྲ་ རབ་ ཡིན་ པར་ མཚུངས་ པ་ ཡིན་ ཏེ། གང་ སྤེལ་ ལས།
རྡུལ་ཕྲ་རབ་ནི་རྣམ་པ་གཉིས་ཏེ། རྫས་ཀྱི་རྡུལ་ཕྲ་རབ་དང་བསགས་པའི་རྡུལ་ཕྲ་རབ་
པོ། །ཞེས་གསུངས་པའི་ཕྱིར། ཁོ་ན་རེ། དེ་མི་འཐད་པར་ཐལ། བསབ་ས་རྡུལ་ཕྲ་
རབ་རྫས་རྡུལ་ལས་བོངས་ཚོད་ཆེ་དགོས་པའི་ཕྱིར་ཏེ། རྫས་རྡུལ་བརྒྱུད་ཚོགས་པ་ལས་
བསགས་རྡུལ་གཅིག་གྲུབ་དགོས་པའི་ཕྱིར་ན། མ་ཁྱབ་སྟེ། དཔེར་ན། བྱེ་མ་ཕོར་
གང་གི་སྟེང་དུ་ཆུ་ཕོར་བ་གང་བླུགས་པའི་ཚེ་ས་ཕོར་གང་དང་ཆུ་ཕོར་གང་གཉིས་གོ་ས་
གཅིག་ཏུ་ཚོགས་ཀྱང་བྱེ་མ་ཕོར་གང་དེ་ཉིད་བོངས་ཚོད་ཚེ་རུ་མི་འགྲོ་བ་བཞིན་ནོ། །འོ་ན་
ས་རྡུལ་ཐོགས་བཅས་མ་ཡིན་པར་ཐལ། རང་གི་གོ་སར་ཆུ་རྡུལ་ཤོང་བ་ལ་གེགས་མི་
བྱེད་པའི་ཕྱིར་ཞེ་ན། སྐྱོན་མེད་དེ། རྡུལ་ གྱིས་གོ་ ས་འགེགས་པའི་དོན་ནི་རིགས་
མཐུན་གྱི་རྡུལ་ལ་ཡིན་གྱི་རིགས་མི་མཐུན་གྱི་རྡུལ་གོ་ས་གཅིག་ཏུ་ཤོང་བ་ཁས་ལེན་དགོས་
ཏེ། གཟུགས་ཀྱི་གོ་སར་དྲི་རྡུལ་དང་དྲིའི་གོ་སར་གཟུགས་ཡོད་པར་ཁས་ལེན་དགོས་
པའི་ཕྱིར། འདི་མཛོད་ཊིཀ་མངོན་པའི་རྒྱན་དུ་བཀག་ཀྱང་གསར་བུ་བ་དག་གི་བློ་རྒྱ་
བསྐྱེད་པའི་ཕྱིར་དུ་བཤད་པ་ཡིན་ནོ། །རྡུལ་ཕྲ་རབ་དང་རྡུལ་ཕྲན་གཉིས་མི་གཅིག་སྟེ།
མཛོད་ལས། སྐད་ཅིག་ཕྲ་རབ་རྡུལ་དང་ནི། །རྡུལ་ཕྲན་དང་ནི་དེ་བཞིན་དུ། །ཞེས་
གསུངས་པ་ལྟར། རྡུལ་ཕྲན་ནི་རྡུལ་ཕྲ་རབ་བདུན་འདུས་པ་ལས་གྲུབ་པ་ཡིན་པས་རྡུལ་
ཕྲ་རབ་ལས་ཅུང་རགས་པ་ཡིན་ནོ། །ཡང་ཁ་ཅིག་གིས། ཉན་ཐོས་སྡེ་བས་རྫས་རྡུལ་
ཁས་ལེན་མི་རིགས་ཏེ། བཞི་བརྒྱ་བའི་འགྲེལ་བ་ལས། བྱེ་བྲག་པ་ལྟར་རང་གི་སྡེ་བས་
རྫས་ཀྱི་རྡུལ་ཕྲ་རབ་ཁས་བླང་བར་མི་རིགས་སོ། ། ཞེས་གསུངས་པའི་ཕྱིར་ན་མ་ཁྱབ་སྟེ།
བྱེ་བྲག་པས་རྫས་བརྒྱད་ཀྱི་ཚོགས་པ་དང་འབྱུང་བ་གཞན་གསུམ་གྱི་ཚོགས་པ་སོགས་ལ་
གཏན་ནས་མ་ལྟོས་པའི་རྫས་བརྒྱུད་སོ་སོར་ཕྲལ་བའི་རྫས་རྡུལ་ཁེར་རྐྱང་རེའམ། མེ་
རྡུལ་རྐྱང་བ་རེ་ཁས་བླང་ཞིང༌། དེ་ཡང་རྟག་པ་ཡིན་ཏེ། བསྐལ་བ་འཇིག་པའི་ཚེ་
རགས་པ་ཐམས་ཅད་ཐོར་བའི་ཤུལ་དུ་དེ་ལྟ་བུ་རྫས་རྡུལ་གཅིག་པུ་ལུས་ཤིང་སླར་རིགས་
པ་ཐམས་ཅད་དེ་ལས་མཆེད་པར་འདོད་ལ། ཉན་ཐོས་སྡེ་བས་དེ་ལྟ་བུ་རྫས་བརྒྱུད་ཀྱི་
ཚོགས་པ་ལ་མ་ལྟོས་པའི་རྫས་རྡུལ་མི་འདོད་ཀྱང་། ། རྫས་བརྒྱད་དང་འདབ་འབྱར་དུ་
ཡོད་པའི་རྫས་རྡུལ་ཡན་གར་བ་དང་ཟླ་མེད་ཀྱི་རྡུལ་ཕྲ་རབ་ཟེར་བ་འདོད་དོ། ། སློབ་
133



དཔོན་ལེགས་ལྡན་འབྱེད་ཀྱིས་ཀྱང་རྡུལ་ཕྲ་རབ་ཞལ་གྱིས་བཞེས་པར་མ་ཟད་དེ་རྡུལ་ཕྲན་
ཆ་མེད་ཡིན་པར་ཡང་བཞེད་པར་གསལ་ཏེ། སློབ་དཔོན་འདིའི་འདོད་པ་འཆད་པའི་
སྐབས་ཀྱི་ལམ་རིམ་ཆེན་མོ་ལས། རྡུལ་ཕྲ་བའི་མཐར་ཐུག་པར་ཡང་བཞེད་པར་སྣང་
བས་རྡུལ་ཕྲན་ཆ་མེད་དམིགས་རྐྱེན་ཏུ་བཞེད་དོ། །ཞེས་གསུངས་པའི་ཕྱིར། དེ་ལ་འོ་
ན་སློབ་དཔོན་ལེགས་ལྡན་འབྱེད་ཀྱིས་བདེན་གྲུབ་ཁས་ལེན་པར་ ཐལ། ཆ་མེད་ཀྱི་
དངོས་པོ་ཁས་ལེན་པའི་ཕྱིར། དེ་ལ་ཁྱབ་པ་ཡོད་དེ། དུས་འཁོར་འགྲེལ་ཆེན་དེ་ཉིད་
སྣང་བ་ལས། གྲུབ་མཐའ་སྨྲ་བ་གོང་འོག་སུའི་ལུགས་ལའང་ཆ་མེད་ཀྱི་དངོས་པོ་འདོད་
ཕྱིན་ཆད་དེ་བདེན་དངོས་སུ་འདོད་ པ་ཡིན་ལ། ཞེས་ གསུངས་པའི་ཕྱིར་ན་མ་ཁྱབ།
སློབ་དཔོན་འདིས་རྡུལ་ཕྲ་རབ་ཀྱི་སྐྱེ་སོགས་མཚན་ཉིད་བཞི་རྡུལ་ཕྲ་རབ་དང་བདག་ཉིད་
གཅིག་པའི་སྒོ་ནས་དེའི་ཆ་ཡིན་པའི་རྒྱུ་མཚན་གྱིས་རྡུལ་ཕྲ་རབ་ཆ་བཅས་སུ་བཞེད་ཅིང་།
རྡུལ་ཕྲ་རབ་རང་ལ་ཆ་འབྱེད་རྒྱུ་མེད་པའི་སྒོ་ནས་དེ་ལ་རྡུལ་ཕྲན་ཆ་མེད་ཀྱི་ཐ་སྙད་མཛད་
པ་ཡིན་པས་དེའི་ཕྱིར་རྡུལ་ཕྲ་རབ་ཆོས་ཅན། ཆ་མེད་ཡིན་པར་ཐལ། རྡུལ་ཕྲན་ཆ་
མེད་ཡིན་པའི་ཕྱིར་ཟེར་ན་སློབ་དཔོན་འདིས་ཁྱབ་པ་འགལ་བའི་ལན་མཛད་དོ། །ད་ནི་
རྡུལ་ཕྲ་རབ་ཀྱིས་རགས་པ་རྩོམ་ཚུལ་ནི། དེ་ལྟར་རྫས་རྡུལ་དང་བསགས་རྡུལ་གཉིས་ལ་
ཆེ་ཆུང་མེད་པའི་ཕྱིར་རྫས་རྡུལ་རེ་རེ་བ་བདུན་གྱིས་མི་ཆོག་པར་བསགས་རྡུལ་བདུན་
འདུས་པའི་ཚེ་རགས་པའི་མགོ་རྩོམ་ཞིང༌། དེ་ཡང་འབྱུང་བཞིའི་རྡུལ་ཕྲ་རབ་ཅི་ཙམ་
ཚོགས་པ་དེ་ཙམ་གྱིས་བོངས་ཚོད་ཆེ་རུ་འགྲོ་ལ། དྲི་དང་རོ་ཡི་རྡུལ་ཕྲ་རབ་བསགས་
ཀྱང་བོངས་ཚོད་ཆེ་རུ་མི་འགྲོ་སྟེ། དཔེར་ན་སྒྲའི་དུལ་ཅི་ཙམ་བསགས་ཀྱང་མིག་ཤེས་ལ་
སྣང་དུ་མེད་པ་བཞིན་ནོ། ། སྒྲའི་རྡུལ་དེ་ལྟར་མི་སྣང་བའི་རྒྱུ་མཚན་ལ། ཁ་ཅིག་གིས།
སྒྲའི་རྡུལ་ཕྲ་རབ་ཏུ་མ་ཚོགས་ཀྱང་སྡེབ་གཅིག་ཏུ་བསྒྲིལ་རྒྱུ་མེད་པས་ཕུང་པོར་གྱུར་པ་མི་
སྲིད་ཟེར་རོ། ། ལ་ལས་སྒྲའི་ཚོགས་པ་ན་འབྱུང་བཞིའི་རྡུལ་ཤས་ཆུང་ཞིང་སྒྲ་རྡུལ་གཙོ་
བས་དེ་ལྟར་མི་སྣང་ཟེར། འོན་ཀྱང་དུང་སྒྲ་ལྟ་བུ་གཟུགས་རགས་པ་ཡིན་པར་ཁས་ལེན་
དགོས། མདོ་སེམས་གཉིས་ཀས་རོགས་པ་དང་རྒྱུན་རྫས་སུ་མ་གྲུབ་པས་དངོས་པོ་མ་
ཡིན་པར་ཁས་ལེན་ཅིང་། མདོ་སྡེ་བས་རགས་པ་དང་རྒྱུན་ཡིན་ན་རྫས་གྲུབ་དང་དངོས་
པོ་ཡིན་པས་ཁྱབ་པ་ཁས་ལེན་པས། དེས་ན་གཟུགས་རགས་པ་རྟག་པ་ཡིན་པར་ཡང་
13.



ཁས་ལེན་པ་འདྲ་སྟེ། དེའི་སྒྲུབ་བྱེད་ནི་གཟུགས་ཆོས་ཅན། ཁྱོད་རགས་པ་རྟག་པ་
ཡིན་པར་ཐལ། ཁྱོད་རགས་པ་ཡོད་པའི་ཕྱིར་ཞེས་པ་ལྟ་བུའི་ཚད་མ་པའི་རིགས་པའི་
འཕྲུལ་ལ་བརྟེན་ནས་སྒྲུབ་ནུས་སོ། །དེ་མི་ནུས་ན་བུམ་པའི་བྱེ་བྲག་རྟག་པ་ཡིན་པར་ཅི་
ལྟར་སྒྲུབ་པར་བྱེད། དེ་ལ་ཡང་དཔྱོད་ལྡན་དག་གིས་འདི་ལྟར་རྒོལ་ཏེ། འོ་ན་བུམ་པ་
ཆོས་ཅན། ཁྱོད་མ་ཡིན་པ་ལས་ལོག་པ་རྟག་པ་ཡིན་པར་ཐལ། ཁྱོད་མ་ཡིན་པ་ལས་
ལོག་པ་ཡོད་པའི་ཕྱིར་ཟེར། ཁ་ཅིག་གིས་དེ་མི་མཚུངས་ཏེ། བུམ་པ་མ་ཡིན་པ་ལས་
ལོག་པ་བུམ་པའི་དོན་རང་མཚན་གྱི་གཞན་སེལ་ཡིན་པས་དེ་དངོས་པོ་ཡིན་པར་ཁས་ལེན་
དགོས་ཟེར་རོ། །དེ་ལ་ཡང་ཁ་ཅིག་དེ་མི་འཐད་དེ། བུམ་པ་ཡིན་པ་རྟག་པ་ཡིན་པས་
བུམ་པ་མ་ཡིན་པ་ལས་ལོག་པ་རྟག་པ་ཡིན་པར་ཁས་ལེན་དགོས་ཏེ། དེ་ལྟ་མིན་ན་ཡིན་
པ་སྲིད་པའི་ཤེས་བྱ་ཡིན་ན་ཁྱོད་ཡིན་པ་རྟག་པ་ཡིན་པར་སྒྲུབ་མི་ནུས་ཟེར། མདོར་ན་
རྡུལ་དུ་མ་ཚོགས་པའི་རགས་པ་རྗེས་སུ་མ་གྲུབ་ཅེས་པའི་དོན་ནི། དམིགས་བརྟག་རང་
འགྲེལ་ལས། རྫས་སུ་ཡོད་པ་མ་ཡིན་པ་ཉིད་ཀྱིས་རྒྱུ་མ་ཡིན་པའི་ཕྱིར། ཞེས་གསུངས་
པ་ལྟར། རྫས་སུ་མེད་པའི་རྒྱུ་མཚན་གྱིས་དབང་ཤེས་ཀྱི་རྒྱུ་མ་ཡིན་ཞིང་། དབང་ཤེས་
ཀྱི་རྒྱུ་མ་ཡིན་པའི་དོན་ཡང་དེའི་དམིགས་རྐྱེན་མ་ཡིན་པའི་དོན་ཡིན་པས། དེས་ན་རྡུལ་
རགས་པ་རྒྱུ་མ་ཡིན་པས་རྟག་ པ་ ལས་ གཞན་དུ་མི་འཐད་ཅིང་། དེ་བཞིན་དུ་རྡུལ་
འདུས་པ་ཡང་རྫས་སུ་མེད་པར་གསལ་ཏེ། ལམ་རིམ་ཆེན་མོ་ལས། སེམས་ཙམ་པས་
རྡུལ་ཕྲ་རབ་རེ་རེ་བ་དབང་ཤེས་ཀྱི་ཡུལ་མ་ཡིན་ཏེ། མི་སྣང་བའི་ཕྱིར་ཞེས་པ་དང་།
དུ་མ་འདུས་པའང་དེའི་ཡུལ་མ་ཡིན་ཏེ་རྫས་སུ་མེད་པའི་ཕྱིར། ཞེས་གསུངས་པའི་ཕྱིར།
འོ་ན་རྡུལ་བསགས་པ་དང་ཚོགས་པ་དག་ཀྱང་དངོས་པོ་མ་ཡིན་ནམ་ཞེ་ན། དེ་ཡང་
དངོས་ པོ་ མ་ ཡིན་ ཞེས་ མཁས་ པའི་ གསུང་ ལས་ བྱུང་ སྟེ། ཚད་ མ་ རིགས་ རྒྱུན་ ལས།
དེས་ན་དབང་ཤེས་གྱིས་སྤྱི་དང་ཚོགས་པ་དང་བསགས་པ་ལ་དམིགས་པ་མ་ཡིན་ཏེ། དེ་
གསུམ་ག་དངོས་པོ་མ་ཡིན་པའི་ཕྱིར། ཞེས་གསུངས་པའི་ཕྱིར། རྒྱས་པར་ཤེས་འདོད་
ན། མངོན་སུམ་ལེའུ་ལས། བསགས་པ་དང་ནི་ཚོགས་པ་ཡིན། །ཞེས་སོགས་ཀྱི་དོན་
རྒྱལ་ཚབ་མཁས་གྲུབ་རྣམ་གཉིས་ཀྱིས་བཀྲལ་བ་ལྟར་དང་རིགས་རྒྱན་སོགས་ལས་ཤེས་
པར་བྱ་ཞིང༌། དེ་དག་ཏུ་གསུངས་པའི་གནད་འགག་ཙམ་འདིར་བཀོད་ན། སྤྱིར་ཟླ་
135



མེད་ཀྱི་རྡུལ་ཕྲན་རེ་རེ་བས་དབང་ཤེས་སྐྱེད་མི་ནུས་ཀྱང་བུམ་པ་ལྟ་བུའི་ཚོགས་པ་ན་རྡུལ་
ཕྲ་རབ་མང་པོ་འདབ་ འབྱུར་ ཏུ་གནས་པའི་ཚེ་དེའི་ནང་གི་ རྡུལ་ ཕྲ་ རབ་རེ་རེ་བ་ལ་
བསགས་པ་ཞེས་མིང་གིས་བཏགས་ནས་དེ་ལྟ་བུ་རྡུལ་ཕྲ་རབ་རེ་རེ་ལ་དམིགས་པ་ལ་
བསགས་པ་ལ་དམིགས་ཞེས་བཤད་པ་ཙམ་མ་གཏོགས་བསགས་པ་དང་ཚོགས་པ་རང་
ལྡོག་ལ་དམིགས་པ་མ་ཡིན་ཞེས་བཤད་པ་ལྟར་རོ། །དེ་ལྟར་བཤད་མོད་ཁོ་བོ་ལ་རྣམ་རྟོག་
འདི་འཆར་ཏེ། སེམས་ཙམ་པས་རྡུལ་ཕྲ་རགས་གང་ཡང་ཁས་མི་ལེན་པས་དེ་བསགས་
པ་དངོས་མེད་དུ་འདོད་པ་བདེན་དུ་ཆུག་ཀྱང་། མདོ་སྡེ་བས་བསགས་པ་དངོས་མེད་དུ་
འདོད་ན་དེས་ཕུང་པོ་ལྔའི་ཚོགས་པ་གང་ཟག་ཏུ་མི་འདོད་དམ། དེ་མི་འདོད་དོ་ཞེ་ན།
དབུ་མ་འཇུག་པའི་རྣམ་བཤད་དགོངས་པ་རབ་གསལ་ལས། རང་གི་སྡེ་བ་མང་པོས་
བུམ་པའི་གཟུགས་ལ་སོགས་པའི་རྡུལ་བརྒྱུད་དེ་ལྟར་འདབ་འབྱོར་ཏུ་གནས་པའི་ཚོགས་
པ་རྣམས་བུམ་པ་ཡིན་པས་དེ་ལ་བུམ་པའི་བློར་འགྱུར་རོ་ཞེས་སྨྲ་བ། ཞེས་གསུངས་པ་
དང་ཅི་ལྟར་མི་འགལ། གལ་ཏེ་ཕུང་པོ་ལྔའི་ཚོགས་པ་གང་ཟག་ཏུ་འདོད་ནའང་དོགས་
པ་འདི་ཡོད་དེ། ཚོགས་པ་བཏགས་ཡོད་ཡིན་པས་གང་ཟག་གི་གདགས་གཞིར་ཅི་ལྟར་
རུང་བཏགས་ཡོད་ཀྱི་གདགས་གཞི་ལ་རྫས་ཡོད་དགོས་པ་དང་འགལ་བའི་ཕྱིར་སྙམ་དུ་
དོགས་སོ། །འོན་ཀྱང་སློབ་དཔོན་ལེགས་ལྡན་འབྱེད་ཀྱིས་རྡུལ་དུ་མ་བསགས་པ་དབང་
ཤེས་ལ་སྣང་ཡང་རྡུལ་དུ་མ་འདུས་པ་དབང་ཤེས་ལ་མི་སྣང་ཞེས་བསགས་པ་དང་འདུས་
པ་གཉིས་ལ་ཁྱད་ཕྱེ་ཞིང་། དེ་ཡང་བུམ་པའི་ཚོགས་པ་ན་ཡོད་པའི་རྡུལ་ཕྲ་རབ་རྣམས་
རིགས་མཐུན་གྱི་རྡུལ་ཡིན་པས་དེ་ལ་བསགས་པ་ཞེས་བྱ་ཞིང་བསགས་པ་དབང་ཤེས་ལ་
སྣང་བའི་ཚེ་དེའི་རྡུལ་ཕྲ་རབ་རེ་རེ་ནས་ཀྱང་དབང་ཤེས་ལ་སྣང་བར་འདོད་དེ། དཔེར་
ན། ཁུ་ཚུར་དམིགས་པ་ལ་སོར་མོ་དམིགས་དགོས་པ་བཞིན་ཟེར་རོ། །ནགས་ཚལ་གྱི་
ཚོགས་པ་ན་ཡོད་པའི་ཤིང་སྣ་ཚོགས་ཀྱི་རྡུལ་ཕྲ་རབ་རྣམས་རིགས་མི་མཐུན་གྱི་རྡུལ་ཡིན་
པས་དེ་ལ་འདུས་པ་ཞེས་བྱ་ཞིང་དེ་དབང་ཤེས་ལ་མི་སྣང་བར་འདོད་དོ། །གཞན་ཡང་
རྡུལ་མང་པོ་དངོས་པོ་ཡིན་ཟེར་དགོས་སམ་སྙམ་སྟེ། མངོན་སུམ་ལེའུ་ལས། ཁྱད་
པར་སྐྱེ་འགྱུར་མང་པོ་དག། ཅིག་ཅར་བློ་ཡི་རྒྱུར་གྱུར་ཀྱང་། ། ཞེས་དང་། དེ་བཞིན་
དུ་རྡུལ་དུ་མ་ཡང་དངོས་པོ་ཡིན་ནམ་སྙམ་སྟེ། རིགས་རྒྱུན་ལས། - དབང་ཤེས་སྐྱེད་
136



ནུས་ཀྱི་རྡུལ་དུ་མ་ལ་དམིགས་པ་ལ་བསགས་པ་ལ་དམིགས་པ་ཞེས་བརྗོད་པ་ཙམ་ཡིན་
པའི་ཕྱིར། ཞེས་གསུངས་པའི་ཕྱིར། དེ་ལྟར་ན་ཐུང་མཐའི་སྐད་ཅིག་མ་བརྒྱ་རྒྱུན་
ཡིན་ཟེར་དགོས་སམ། ཡང་ན། སྡེ་བདུན་ཡིད་ཀྱི་མུན་སེལ་ལས། དུས་མཐའི་སྐད་
ཅིག་མ་བརྒྱ་མཐུད་པ་རྒྱུན་ཡིན་ཡང་དུས་མཐའི་སྐད་ཅིག་མ་བཅུ་བོ་དུས་ཐུང་བའི་མཐར་
ཐུག་པ་ཡིན་ནོ། །ཞེས་པ་ལྟར་ཁས་ལེན་ནམ། ཕྱི་མ་ལྟར་ཁས་ལེན་ན་ཐུང་མཐའི་སྐད་
ཅིག་མ་སུམ་བརྒྱ་དྲུག་ཅུ་རེ་ལྔ་ཡང་ཐུང་མཐའི་སྐད་ཅིག་མར་ཁས་ལེན་དགོས་པས་དེ་ལྟ་
ན་བྱ་རྫོགས་ཀྱི་སྐད་ཅིག་མའི་ཡུན་ཚད་དང་མཉམ་པའི་ཐུང་མཐའི་སྐད་ཅིག་ཁས་ལེན་
དགོས་མི་དགོས་ཤིན་ཏུ་ཞིབ་པའི་བློ་གྲོས་དང་ལྡན་པ་དག་གིས་དཔྱོད་ཅིག གཉིས་པ་
ཕྱི་དོན་སྣང་ཚུལ་བཤད་པ་ལ། བྱེ་བྲག་སྨྲ་བས་རགས་པ་རྫས་སུ་མ་གྲུབ་པས་དབང་
ཤེས་ལ་མི་སྣང་ཞིང་ཕྲ་རབ་སྣང་ཡང་རྣམ་པ་མ་ཤར་བར་འདོད་དེ། སྟོན་འཛིན་མིག་
ཤེས་ཀྱིས་སྔོན་པོ་རྣམ་མེད་ཐུག་ཕྲད་དུ་འཛིན་པའི་ཕྱིར། དེ་ཅི་ལྟར་ཞེ་ན། གཟུང་
འཛིན་ཡིན་ན་འཛིན་བྱེད་ལག་པ་དང་གཟུང་བྱ་སྐྱུ་རུ་ར་ལྟར་དུས་མཉམ་པ་དགོས་ཤིང་།
དེ་ཡང་ཡུལ་གྱི་རྣམ་པ་ཡུལ་ཅན་ཤེས་པའི་དོན་ཇི་བཞིན་འཕོ་བའི་སྟོབས་ཀྱིས་ཡུལ་ཅན་
ཡུལ་དེ་ཡི་རྣམ་པ་ཅན་དུ་གྱུར་པ་མི་འདོད་པའི་གནད་ཀྱིས་རྣམ་མེད་ཁས་ལེན་ཀྱང་སྤྱིར་
ཤེས་པའི་རྣམ་པ་ཙམ་ཞིག་ཤིན་ཏུ་ཁས་ལེན་ཏེ། མཛོད་ལས། རྣམ་པ་ཤེས་རབ་དང་
བཅས་ པའི། ། དམིགས་དང་ བཅས་ པས་ འཛིན་ པར་བྱེད། ། ཅེས་ གསུངས་ པའི་ ཕྱིར།
འདི་ལེགས་པར་ཤེས་ན། དེ་ཉིད་ལས། རྟེན་དང་དམིགས་དང་རྣམ་བཅས་དང་། །
མཚུངས་པར་ལྡན་པའང་རྣམ་པ་ལྔ། ། ཞེས་དང༌། ཞི་ སོགས་ རགས་ སོགས་རྣམ་པ་
ཅན། །ཞེས་པ་ལ་ཞིབ་ཆ་ལེགས་པར་ཕྱེ་ཡོད་པ་ཡིན། མདོ་སྡེ་བ་ཡན་ཆད་ཀྱིས་ཤེས་པ་
རྣམ་བཅས་སུ་ཁས་ལེན་པའི་ཚུལ་ནི། དབུ་མ་འཇུག་པ་ལས། ཇི་ལྟར་སེམས་ནི་གང་
གི་རྣམ་པ་ཅན་དུ་གྱུར་པ་དེ་ཡི་ཡུལ། །ཞེས་ཡུལ་ཅན་སྔོན་འཛིན་མིག་ཤེས་ཡུལ་སྔོན་པོ་
གང་གི་རྣམ་པ་ཅན་དུ་སྐྱེ་བར་འགྱུར་བ་ན་དེ་ལ་སྔོན་འཛིན་ཀྱིས་སྔོན་པོ་གཟུང་བ་དང་
འཛིན་པར་བཤད་པ་ལྟར་ཡུལ་ཅན་ཤེས་པ་ཡུལ་དང་འདྲ་བར་གྱུར་པ་ལས་ལོགས་སུ་ཤེས་
པས་ཡུལ་འཛིན་ཚུལ་གཏན་ནས་མེད་དེ། དཔེར་ན་རིས་སྔོན་པོ་ཤེལ་དང་འཕྲད་པའི་
ཚེ་ཤེལ་གྱི་ངོ་ཐམས་ཅད་སྔོན་པོར་འགྲོ་བ་བཞིན་དུ། སྔོན་འཛིན་མིག་ཤེས་ཀྱིས་སྔོན་པོ་
137



ལ་བལྟ་བའི་ཚེ་ཡུལ་སྔོན་པོ་ཉིད་སྔོན་འཛིན་མིག་ཤེས་ཀྱི་ངོར་འཕོ་བ་ན་ཡུལ་ཅན་མིག་
ཤེས་ཡུལ་སྔོན་པོ་དང་འདྲ་བར་འགྱུར་ཞིང་དེ་ལ་སྔོན་འཛིན་མིག་ཤེས་སྔོན་པོའི་རྣམ་ལྡན་
དུ་སྐྱེ་བ་ཞེས་བྱ་བ་ཡིན་པས་སྔོན་པོ་དངོས་སུ་འཛིན་པའི་ཚད་ཀྱང་དེ་ཡིན་ནོ། །མདོ་སྡེ་
བས་རགས་པ་རྫས་སུ་མ་གྲུབ་པས་དབང་ཤེས་ལ་མི་སྣང་བར་མ་ཟད་རགས་པར་ཡང་མི་
སྣང་སྟེ། དེ་ལྟར་སྣང་ན་ཆ་བཅས་སུ་སྣང་དགོས། དེ་སྣང་ན་དབང་ཤེས་མ་འཁྲུལ་བ་
ལ་ཆ་ཤས་ཆ་ཅན་དེའི་ཆ་ཡིན་པར་སྣང་དགོས་པས་དེ་ལྟར་ན་ཆ་དང་ཆ་ཅན་གཉིས་ངོ་བོ་
ཐ་དད་དུ་འགྱུར་ཟེར། འོན་ཀྱང་སྔོན་འཛིན་མིག་ཤེས་སྔོན་པོ་ལ་སྒྲུབ་འཇུག་ཡིན་པས་
སྔོན་པོའི་ཚོགས་པ་ན་ཡོད་པའི་རྡུལ་ཕྲ་རབ་ཐམས་ཅད་སྣང་བར་འདོད་དེ། སྔོན་པོའི་
རྡུལ་ཕྲ་ རབ་ དང་ སྔོན་པོ་གཉིས་ གྲུབ་ བདེ་དབྱེར་མེད་ཀྱི་རྫས་ གཅིག་ ཡིན་ པའི་ ཕྱིར།
དབང་ཤེས་ཀྱིས་རྡུལ་ཕྲ་རབ་དེ་ལྟར་སྣང་ནའང་དེ་ནི་དེའི་ངེས་པ་འདྲེན་ནུས་སུ་སྣང་
བའི་ཡུལ་མ་ཡིན་ཏེ། དབང་ཡུལ་དེའི་ཕྱིར་རྡུལ་ཕྲན་མིན} །ཞེས་གསུངས་པའི་ཕྱིར།
སེམས་ཙམ་པས་རགས་པ་གཞི་མ་གྲུབ་ཀྱང་སྔོན་འཛིན་དབང་ཤེས་འཁྲུལ་ཤེས་ཡིན་པས་
དེ་ལ་སྔོན་པོ་རགས་པར་སྣང་བར་འདོད་དོ། །གསུམ་པ་དམིགས་རྐྱེན་བྱེད་ཚུལ་བཤད་
པ་ལ། བྱེ་བྲག་སྨྲ་བ་དང་མདོ་སྡེ་བ་དང་སེམས་ཙམ་པ་འདོད་ཚུལ་གསུམ་ལས། དང་
པོ་ནི། བྱེ་བྲག་སྨྲ་བས་རྣམ་མེད་ཁས་ལེན་པས་རྡུལ་རགས་པ་དང་ཕྲ་བའི་རྣམ་པ་
དབང་ཤེས་ལ་གཏད་པར་ཁས་མི་ལེན་ཅིང་། རྒྱུ་འབྲས་དུས་མཉམ་པ་ཁས་ལེན་པས་
སྔོན་པོ་སྔོན་འཛིན་མིག་ཤེས་ཀྱི་དམིགས་རྐྱེན་ཡིན་ཡང་དེ་གཉིས་དུས་མཉམ་པར་འདོད་
དེ། དམིགས་རྐྱེན་ཡིན་ན་རང་འཛིན་ཤེས་པ་འགག་པ་ལ་མངོན་དུ་ཕྱོགས་པ་སྟེ་ད་ལྟར་
བ་ལ་བྱ་བ་བྱེད་པར་འདོད་པའི་ཕྱིར་རོ། །དེ་གང་ལས་ཤེས་ཞེ་ན། མཛོད་ལས། རྒྱུ་
གཉིས་པོ་དག་འགག་པ་ལ། །བྱ་བ་བྱེད་དོ་གསུམ་པོ་ནི། །སྐྱེ་ལའོ་དེ་ལས་གཞན་པ་ཡི། །
རྐྱེན་དག་དེ་ལས་བཟློག་པ་ཡིན། ། ཞེས་བྱུང་བ་ལས་ཤེས་པའི་ཕྱིར། ཤེས་ཚུལ་ཡོད་དེ།
ལྷན་ཅིག་འབྱུང་རྒྱུ་དང་མཚུངས་ལྡན་གྱི་རྒྱུ་གཉིས་རང་གི་འབྲས་བུ་དང་དུས་མཉམ་ཡིན་
པས་འབྲས་བུ་འགག་པ་ལ་མངོན་དུ་ཕྱོགས་པ་སྟེ་ད་ལྟར་བ་ལ་བྱ་བ་བྱེད་ཅེས་འཆད་པ་ལ།
རྒྱུ་གཉིས་པོ་དག་འགག་པ་ལ། བྱ་བ་བྱེད་དོ་ཞེས་གསུངས། སྐལ་མཉམ་དང་ཀུན་
འགྲོ་དང་རྣམ་སྨིན་གྱི་རྒྱུ་གསུམ་རང་གི་འབྲས་བུ་དང་སྔ་ཕྱི་ཡིན་པས་འབྲས་བུ་སྐྱེ་བ་ལ་
138



མངོན་དུ་ཕྱོགས་པ་སྟེ་མ་འོངས་པ་ལ་བྱ་བ་བྱེད་ཅེས་འཆད་པ་ལ། གསུམ་པོ་ནི་སྐྱེ་ལའོ་
ཞེས་གསུངས། རྒྱུ་ཚན་པ་གཉིས་པོ་དེ་ལས་གཞན་པའི་དེ་མ་ཐག་རྐྱེན་དང་དམིགས་
རྐྱེན་གཉིས་པོ་བཤད་མ་ཐག་པ་ལས་གོ་བཟློག་སྟེ་དེ་མ་ཐག་རྐྱེན་ནི་རང་འབྲས་མ་འོངས་
པ་དང་། དམིགས་རྐྱེན་ནི་རང་འབྲས་ད་ལྟར་བ་ལ་བྱ་བ་བྱེད་ཅེས་འཆད་པ་ལ། དེ་
ལས་གཞན་པ་ཡི། ། རྐྱེན་དགུ་དེ་ལས་བཟློག་པ་ཡིན། །ཞེས་གསུངས་པ་ཡིན་པའི་ཕྱིར།
གཉིས་པ་མདོ་སྡེ་བས་འདོད་ཚུལ་ནི། དབང་ཤེས་དེའི་དམིགས་རྐྱེན་ཡིན་ན་དབང་
ཤེས་དེ་ལ་རང་གི་རྣམ་པ་གཏད་པ་དང་དབང་ཤེས་དེའི་རྒྱུ་ཡིན་པའི་ཁྱད་ཆོས་གཉིས་ཀ་
ཚང་ དགོས་ ཤིང་། དེ་ཡང་དབང་ཤེས་ཀྱི་དམིགས་རྐྱེན་ཅེས་པའི་དམིགས་པ་དང་་
གཟུང་ཡུལ་ཞེས་པའི་གཟུང་བའི་དོན་རྒྱུའི་དོན་དུ་ཡང་ཁས་ལེན་ཏེ། མངོན་སུམ་ལེའུ་
ལས། རྒྱུ་ཡི་ངོ་བོ་མ་གཏོགས་པ། ། གཟུང་བ་ཞེས་བྱ་གཞན་ཅིའང་མེད། །ཅེས་་་་
གསུངས་པའི་ཕྱིར། རྒྱུའི་དོན་ཡང་འབྲས་བུ་ལས་སྔ་བར་ཁས་ལེན་པས་རྒྱུ་འབྲས་དུས་
མཉམ་པ་མི་འདོད་དེ། དེ་ཉིད་ལས། རྒྱུ་རྣམས་ཐམས་ཅད་སྔར་ཡོད་ཡིན། ། ཞེས་
གསུངས་པའི་ཕྱིར། འོ་ན་སྔོན་འཛིན་མིག་ཤེས་ཀྱིས་སྔོན་པོ་ཅི་ལྟར་འཛིན་ཏེ། སྔོན་
འཛིན་མིག་ཤེས་སྐྱེས་པའི་དུས་ན་སྔོན་པོ་འགགས་ནས་མེད་པའི་ཕྱིར་རོ་ཞེ་ན། བཤད་
པར་བྱ་ཡི་སྐལ་བ་དང་ལྡན་པ་ཡོད་ན་ཉོན་ཅིག སྔོན་འཛིན་གྱི་དུས་ན་སྔོན་པོ་མེད་
ཀྱང་དེ་གཉིས་གཟུང་འཛིན་ཏུ་མི་འགྱུར་བའི་སྐྱོན་མེད་དེ། མིག་ཤེས་དེའི་བདག་རྐྱེན་
མིག་དབང་དང་དམིགས་རྐྱེན་སྔོན་པོ་གཉིས་མཉམ་དུ་ཚོགས་ནས་དེ་མ་ཐག་སྐད་ཅིག་
གཉིས་པར་སྔོན་འཛིན་མིག་ཤེས་སྔོན་པོའི་རྣམ་ལྡན་དུ་སྐྱེད་པ་ཡིན་པས་དེའི་ཚེ་ན་སྔོན་
པོ་མེད་ཀྱང་སྔོན་པོའི་རྣམ་པ་ཤེས་པའི་དོན་ལུས་ཡོད་པ་དེ་ཉིད་སྔོན་འཛིན་ཤེས་པས་
སྔོན་པོ་འཛིན་པའི་དོན་ཡིན་པའི་ཕྱིར། འོན་ཀྱང་བྱེ་བྲག་སྨྲ་བའི་ལུགས་ལ་དེ་རིང་གི་
དུས་སུ་སྔོན་གྱི་བསྐལ་པ་དྲན་པའི་དྲན་ཤེས་ཡོད་དགོས་ཤིང་། དེ་ཉིད་རང་གི་ཡུལ་
ཐུག་ཕྲད་དུ་འཛིན་ན་དེ་རིང་གི་དུས་སུ་འདས་པའི་བསྐལ་པ་ཡོད་པར་འགྱུར་རོ་ཞེ་ན།
འདས་པ་ད་ལྟར་བའི་དུས་སུ་ཡོད་པར་འདོད་པའི་ལུགས་ཡིན་པས་སྐྱོན་མེད་པའམ།
ཡང་ན་སྔོན་གྱི་བསྐལ་པའི་མིང་དེའི་དམིགས་རྐྱེན་ཡིན་ཞེ་ན་རུང་བར་སེམས་སོ། །གལ་
ཏེ་མངོན་སུམ་གྱི་ཤེས་པ་ད་ལྟར་བའི་ཡུལ་ཅན་མ་ཡིན་ནམ་ཅིའི་ཕྱིར་རང་དུས་ན་འདས་
139



པའི་དོན་རྟོགས་པར་བྱེད་ཅེ་ན། དེ་ཡང་མངོན་སུམ་གྱི་ཤེས་པ་རྣམས་ད་ལྟར་བའི་ཡུལ་
ཅན་དུ་བཤད་པ་ནི། མངོན་སུམ་གྱི་ཤེས་པ་གང་གི་ཡུལ་ཡིན་ན་མངོན་སུམ་དེའི་དུས་
སུ་ཡོད་དགོས་པ་དེའི་དོན་མ་ཡིན་ཏེ། གལ་ཏེ་ཡིན་ན་རང་གི་རྒྱུ་མངོན་སུམ་དུ་རྟོགས་
པའི་མངོན་སུམ་མེད་པར་འགྱུར་རོ། །ཡུལ་དེ་སྤྱིར་ད་ལྟར་བ་ཡིན་པ་ཙམ་ལ་བྱེད་ནའང་
མི་འཐད་དེ། དེ་ལྟར་ན་དེ་རིང་གི་དུས་སུ་ཁར་སང་གི་ཉི་མ་དྲན་པའི་བློ་དེ་ཡང་ད་ལྟར་
བའི་ཡུལ་ཅན་དུ་འགྱུར་རོ། །དེས་ན་འདི་ལྟར་བཤད་པར་བྱ་སྟེ། འདས་མ་ཐག་པ་ལ་
ད་ལྟ་ཡོད་མ་ཐག་པ་ཞེས་བརྗོད་པ་ལྟར། སོ་སྐྱེའི་མངོན་སུམ་ལ་རང་གི་སྔ་ལོགས་དེ་མ་
ཐག་ཚུན་ཆད་ཀྱི་རྣམ་པ་འཆར་བའི་ནུས་པ་ཡོད་ཅིང་དེ་ཕན་ཆད་ཀྱི་རྣམ་པ་འཆར་བའི་
ནུས་པ་མེད་པ་དེའི་ཕྱིར་ད་ལྟ་ཡོད་མ་ཐག་པའི་ཡུལ་རྟོགས་པའི་ནུས་པ་ཅན་ཡིན་པའི་ཆ་
ནས་མངོན་སུམ་ད་ལྟར་བའི་ཡུལ་ཅན་དུ་བཤད་པ་ཙམ་ཡིན་ནོ། །འདིར་མདོ་སྡེ་བའི་
ལུགས་ལ། སྔོན་འཛིན་མིག་ཤེས་སྐད་ཅིག་དང་པོ་ཉམས་སུ་མྱོང་བའི་རང་རིག་གི་
དམིགས་ རྐྱེན་ གང་ ཡིན་ ཞེས་ དཔྱད་ དགོས་ སོ། ། གཞན་ ཡང་ མངོན་ སུམ་ ལེའུ་ ལས།
དོན་རིག་འདས་པ་དཔེ་དག་དང་། ། བྲལ་ཞིང་རྟགས་ནི་ཡོད་མིན་ཏེ། ། ཞེས་པ་དང་མི་
འགལ་ཏེ། འདིས་རང་དུས་ན་འདས་པ་ཙམ་མ་ཡིན་པར་རང་གི་དངོས་རྒྱུའི་དུས་ན་
འདས་པ་དག་བཤད་པ་ཡིན་པས་འགལ་བ་མེད་དོ། ། གསུམ་པ་སེམས་ཙམ་པས་འདོད་
ཚུལ་ནི། འདི་བས་རྡུལ་ཕྲ་རགས་གང་ཡང་ཁས་མི་ལེན་ཀྱང་། དབང་ཤེས་ལ་རགས་
པར་སྣང་བ་ནི་བག་ཆགས་ཀྱི་དབང་གིས་འཁྲུལ་བའི་སྣང་བ་ཡིན་གྱི་ཡུལ་རང་གི་སྡོད་
ལུགས་ཀྱི་དབང་གིས་པ།ཏད་པའི་རྣམ་པ་མ་ཡིན་པས་དེའི་ཕྱིར་གཟུགས་རགས་པ་དང་ཕྲ་
བ་དམིགས་རྐྱེན་ཏུ་མི་འདོད་དོ། །འོ་ན་སྔོན་འཛིན་མིག་ཤེས་ཀྱི་དམིགས་རྐྱེན་གང་ཞེ་ན།
དེ་ལྟར་སྔོན་པོ་སོགས་དབང་ཤེས་ཀྱི་ཡུལ་དུ་སྣང་བ་ཐམས་ཅད་བག་ཆགས་ཀྱི་སྟོབས་ལས་
གྲུབ་པ་དེའི་ཕྱིར་ཤེས་པ་སྔ་མའི་སྟེང་གི་སྔོན་པོ་སྣང་བྱེད་ཀྱི་བག་ཆགས་དེ་ཉིད་སྔོན་
འཛིན་མིག་ཤེས་ཀྱི་དམིགས་རྐྱེན་ཡིན་པའི་ཕྱིར། འདི་ཡང་རྒྱལ་ཚབ་རྗེའི་དགོངས་པ་
ཡིན་ཏེ། དེ་ཉིད་ཀྱིས་རྗེའི་དྲུང་དུ་གསན་པའི་མངོན་སུམ་ལེའུའི་བརྗེད་བྱང་ལས།
དེའང་སྒོད་བྱེད་ཤེས་པ་སྔ་མས་བཞག་པའི་སྔོར་སྣང་དབང་ཤེས་ཀྱི་དེ་མ་ཐག་རྐྱེན་གྱི་
སྟེང་ན་སྔོར་སྣང་ཤེས་པ་དེ། གཟུང་བྱ་སྔོན་པོའི་རྣམ་ལྡན་དུ་སྐྱེད་པའི་ལག་རྗེས་འཇོག་
14)



པའི་ནུས་པ་ཡོད་ལ། ནུས་པ་དེ་ཉིད་དབང་ཤེས་ཀྱི་དམིགས་རྐྱེན་ཡིན་ཏེ། ཞེས་
གསུངས་པའི་ཕྱིར། དེ་ཡང་སློབ་དཔོན་ཀ་མ་ལ་ཤི་ལས་མཛད་པའི་དེ་ཁོ་ན་ཉིད་བསྡུས་
པའི་འགྲེལ་བ་ལས། གཞན་ཡང་ཡང་ན། ནུས་པ་འཇོག་ཕྱིར་རིམ་གྱིས་ཀྱང་། །དོན་
དུ་སྣང་བ་དེ་ནི་རང་དང་མཐུན་པའི་འབྲས་བུ་སྐྱེད་པར་བྱེད་པའི་ནུས་པ་རྣམ་པར་ཤེས་
པའི་རྟེན་ཅན་བྱེད་པ་མི་འགལ་ལོ་ཞེས་བྱ་བ་སྟེ། འདིས་ནི་དོན་གཞན་མ་ཡིན་པའི་
ཤེས་པ་ལ་རང་དང་རྗེས་སུ་མཐུན་པའི་འབྲས་བུ་སྐྱེད་པའི་རྒྱུའི་མཚན་མ་ནུས་པ་འཇོག་
པའི་ཕྱིར་སོ་སོར་སྣང་བ་དེ་རྒྱུ་ཉིད་དུ་བསྒྲུབ་པ་ཡིན་ནོ། །ཞེས་གསུངས་པ་ལ་བརྟེན་པར་
སྣང་ངོ་། །མཁས་གྲུབ་རྗེའི་དགོངས་པ་ཡང་ཡིན་ཏེ། སྡེ་བདུན་ཡིད་ཀྱི་མུན་སེལ་ལས།
ཤེས་པ་སྔ་མའི་སྟེང་གི་རིགས་མཐུན་པའི་བག་ཆགས་ཀྱི་ངོ་བོར་གྱུར་པའི་ནུས་པ་དེ་ཉིད།
རང་འབྲས་དབང་ཤེས་ཕྱི་མ་ཡུལ་གྱི་རྣམ་ལྡན་དུ་སྐྱེད་པའི་གཙོ་བོའི་རྐྱེན་ཡིན་པའི་རྒྱུ་
མཚན་གྱིས། དེའི་དམིགས་རྐྱེན་ ཏུ་བཞག་པའི་ཚུལ་འདི་ནི་གྲུབ་པའི་ མཐའ་ ལས་་་་
འོངས་པའི་རྣམ་བཞག་རབ་ཏུ་བརླིང་བ་ཁོ་ནའོ། །ཞེས་གསུངས་པའི་ཕྱིར། མདོར་ན་
ཕྱུགས་ལ་སྔོན་པོ་སྣང་བའི་དབང་ཤེས་དེ་ཉིད་བག་ལ་ཞ་ཚེ་ནུས་པའི་ངོ་བོར་
འཕོ་ཞིང་ནུས་པ་དེ་ཡང་སླར་སྨིན་པ་ན་ཆ་གཅིག་སྔོན་འཛིན་མིག་ཤེས་ལ་སྣང་བའི་སྔོན་
： པོ་དང་ཆ་གཅིག་སྔོན་པོའི་རྣམ་པ་ཅན་གྱི་མིག་ཤེས་སུ་གྱུར་པ་ཡིན་པའི་རྒྱུ་མཚན་གྱིས་
སྔོན་པོ་དང་སྔོན་འཛིན་མིག་ཤེས་གཉིས་ཉེར་ལེན་གྱི་ཤེས་པའི་རྫས་གཅིག་ལས་སྐྱེ་བའི་
ཕྱིར་རྗེས་གཅིག་ཅེས་བྱ་ཞིང༌་། རྫས་གཅིག་ཡིན་པས་རྒྱུ་འབྲས་སུ་མི་རུང་བ་དེའི་ཕྱིར་
སྔོན་པོ་སྔོན་འཛིན་མིག་ཤེས་ཀྱི་རྐྱེན་ཀྱང་མ་ཡིན་ཟེར་རོ། །འོ་ན་དབང་ཤེས་ཀྱི་དམིགས་
རྐྱེན་ཡིན་ན་དབང་ཤེས་དང་ལྷན་ཅིག་དམིགས་ངེས་སུ་འདོད་པའི་ལུགས་མ་ཡིན་ནམ།
ཅིའི་ཕྱིར་ཤེས་པ་སྔ་མའི་སྟེང་གི་ནུས་པ་དམིགས་རྐྱེན་ཏུ་འདོད་ཅེ་ན། ཤེས་པ་སྔ་མའི་
སྟེང་གི་སྔོན་པོ་སྣང་བྱེད་ཀྱི་བག་ཆགས་ཉིད་སླར་སྔོན་པོར་སྣང་བ་ཡིན་པས། དེའི་ཚེ་
བག་ཆགས་ཉིད་སྔོན་པོར་བརྫུས་པ་ལ་སྔོན་པོ་དམིགས་སོ་སྙམ་དུ་རློམ་ཡང་དོན་ལ་བག་
ཆགས་ལ་དམིགས་པར་སོང་བ་ཡིན་ཏེ། དཔེར་ན་ཟླ་བ་གཅིག་གཉིས་སུ་སྣང་བའི་ཚེ་ཟླ་
བ་གཅིག་པོ་དེ་ལས་ལོགས་སུ་ཟླ་བ་གཉིས་མེད་པས་ཟླ་བ་གཅིག་ལ་དོན་གྱིས་དམིགས་
པར་སོང་བ་བཞིན་ནོ། །ཚུལ་འདི་ནི་ཀུན་གཞི་ཁས་ལེན་པ་དག་གིས་བག་ཆགས་ཀུན་
141



གཞིའི་དམིགས་ཡུལ་དུ་འདོད་པ་དང་གནད་གཅིག་གོ གཞན་ཡང་འདི་བའི་ལུགས་ལ་
སྔོན་པོ་སྔོན་འཛིན་མིག་ཤེས་དང་རྫས་གཅིག་ཡིན་པས་དེ་གཉིས་དུས་མཉམ་པར་གྲུབ་ལ།
དེས་ན་སྔོན་འཛིན་མིག་ཤེས་མ་སྐྱེས་གོང་དུ་སྔོན་པོ་མེད་པའི་ཕྱིར་མིག་ཤེས་དེའི་བདག་
རྐྱེན་མིག་དབང་གིས་སྔོན་པོ་མ་མཐོང་ཟེར་དགོས་སམ། སྤྱིར་ཡང་འདི་བས་མིག་
དབང་ནུས་པ་དང་བག་ཆགས་ སུ་ ཡང་འདོད་པས་དེ་ལ་མཐོང་ཡུལ་ཡོད་མེད་དཔྱད་
དཀའ་ཞིང་། གལ་ཏེ་བདག་རྐྱེན་མིག་དབང་གི་དུས་སུ་སྔོན་པོ་ཡོད་ན་དེ་དང་དེ་
འཛིན་པའི་མིག་ཤེས་གཉིས་རིམ་ཅན་དུ་སྐྱེ་བར་འགྱུར་པས་དེ་ལྟ་ན་སྔོན་པོ་རང་འཛིན་
ཤེས་པའི་བདག་ཉིད་དུ་འབད་པས་སྒྲུབ་པ་ཅི་ལྟར་ཡིན། ཡང་ན་སྔོན་པོ་མཐོང་བའི་
བདག་རྐྱེན་མིག་དབང་དང་དེ་ལ་བརྟེན་པའི་མིག་ཤེས་གཉིས་དུས་མཉམ་པར་འདོད་
དམ་མཛངས་པའི་བློ་གྲོས་ཀྱིས་དཔྱད་པར་བྱའོ། ། །
གཉིས་པ་གཞུང་གི་དོན་ནི། སློབ་དཔོན་ཕྱོགས་ཀྱི་གླང་བོས་མཛད་པའི་གཞུང་
གི་རྩ་བ་ཤོ་ལོ་ཀ་བརྒྱད་ལས་མེད་ཀྱང་དོན་ཤིན་ཏུ་རྒྱ་ཆེ་བ་ཡིན་ཞིང་། དེ་ཡང་དོན་གྱི་
གཙོ་བོ་བསྡུ་ན་དབང་ཤེས་ཀྱི་སྣང་ཡུལ་ཕྱི་རོལ་དོན་དུ་གྲུབ་པ་བཀག་ནས་ནང་ཤེས་པའི་
ངོ་བོར་གྲུབ་པ་ཡིན་པས་དེའི་དོན་རང་འགྲེལ་དང་སྦྲགས་ནས་བཤད་པར་བྱ་བ་ལ་གཉིས།
དམིགས་རྐྱེན་ཕྱི་དོན་འགོག་ཚུལ་དང་༌། - དེ་སེམས་ཀྱི་བདག་ཉིད་དུ་སྒྲུབ་ པའི་ཚུལ་
ལོ། །དང་པོ་ལ་གསུམ། སྤྱིར་དགག་པ་དང༌། བྱེ་བྲག་ཏུ་དགག་པ་དང༌། དེ་དག་
གི་དོན་བསྡུ་བའོ། །དང་པོ་ལ་ཡང་གསུམ། རྡུལ་ཕྲ་བ་གཟུང་དོན་ཡིན་པ་དགག་པ་
དང་། རགས་པ་གཟུང་དོན་ཡིན་པ་དགག་པ་དང་། དེ་དག་གི་མཇུག་བསྡུ་བའོ། །
དང་པོ་ནི། མདོ་སྡེ་བ་གང་དག་མིག་ལ་སོགས་པའི་རྣམ་པར་ཤེས་པའི་དམིགས་པ་ཕྱི་
རོལ་གྱི་དོན་ཡིན་པར་འདོད་པ་དེ་དག་གི་ལྟར་ན་ནི་དབང་ཤེས་དེའི་རྒྱུ་ཡིན་པའི་དོན་
ཚང་བའི་ཕྱིར་རྡུལ་ཕྲ་རབ་དག་དབང་ཤེས་ཀྱི་དམིགས་རྐྱེན་ཡིན་པའམ། ཡང་ན་རྡུལ་
འདུས་པ་ལ་དམིགས་ནས་རང་འདྲའི་རྣམ་པ་དེར་སྣང་བའི་དབང་པོའི་ཤེས་པ་སྐྱེ་བའི་
ཕྱིར་སྣང་ཡུལ་གྱི་དོན་ཚང་བའི་ཕྱིར་རྡུལ་ཕྲ་རབ་དེ་དག་འདུས་པ་དམིགས་རྐྱེན་ཡིན་པར་
རྟོག་གྲང་ན། དེ་ལ་རེ་ཞིག་ཕྱོགས་དང་པོ་མི་འཐད་ཅེས་སྔ་འགྲེལ་གྱིས་མཚམས་སྦྱར་ཏེ།
དབང་པོའི་རྣམ་པར་རིག་པའི་རྒྱུ། །ཕྲ་རབ་རྡུལ་དག་ཡིན་མོད་ཀྱི། །དེར་མི་སྣང་ཕྱིར་དེ་
142



ཡུལ་ནི། ། རྡུལ་ཕྲན་མ་ཡིན་དབང་པོ་བཞིན། །ཞེས་གསུངས་སོ། །དོན་ནི་སློབ་དཔོན་
ཕྱོགས་གླང་གིས་རེ་ཞིག་རྡུལ་ཕྲ་རབ་དབང་ཤེས་ཀྱི་རྒྱུ་ཡིན་པའི་ཕྱོགས་ཞལ་གྱིས་བཞེས་པ་
ལྟར་མཛད་ནས་དབང་པོའི་རྣམ་པར་རིག་པ་སྟེ་མིག་སོགས་དབང་པོའི་རྣམ་པར་ཤེས་
པའི་རྒྱུ་རྡུལ་ཕྲ་རབ་ཀྱི་རྡུལ་དག་ཡིན་མོད་ཀྱི། འོན་ཀྱང་དབང་ཤེས་ལ་རྡུལ་ཕྲ་རབ་
རང་འདྲའི་རྣམ་པ་དེར་མི་སྣང་བའི་ཕྱིར་དབང་ཤེས་དེའི་སྣང་ཚུལ་ནི་རྡུལ་ཕྲན་མ་ཡིན་
ཏེ། དཔེར་ན། མིག་གི་དབང་པོ་མིག་ཤེས་ཀྱི་རྒྱུ་ཡིན་ཡང་དེའི་དམིགས་ཡུལ་མ་ཡིན་
པར་ཁྱེད་ཅག་གིས་འདོད་པ་བཞིན་ནོ། །འགྲེལ་བ་ནི། རྡུལ་ཕྲ་རབ་དབང་ཤེས་ཀྱི་
ཡུལ་མ་ཡིན་ཞེས་བྱ་བ་ནི་ཤེས་པ་གང་གིས་ཡུལ་རང་གི་ངོ་བོ་ངེས་པར་འཛིན་པ་ཡིན་ཏེ།
ཡུལ་དེའི་རྣམ་པར་སྐྱེ་བའི་ཕྱིར་རོ། ། སྔོན་པོའི་ཚོགས་པ་ན་ཡོད་པའི་རྡུལ་ཕྲ་མོ་དག་ནི་
སྔོན་འཛིན་དབང་ཤེས་དེའི་རྒྱུ་ཉིད་ཡིན་དུ་ཟིན་ཀྱང་དབང་ཤེས་དེའི་སྣང་ཡུལ་དུ་དེ་ལྟར་
རུང་བ་མ་ཡིན་ཏེ་དབང་པོ་བཞིན་ནོ། ། དེ་ལྟར་ན་རེ་ཞིག་རྡུལ་ཕྲ་མོ་དག་དམིགས་རྐྱེན་
ཅེས་པའི་སྐབས་ཀྱི་དམིགས་པ་མ་ཡིན་ནོ། །འདིར་རྡུལ་ཕྲ་རབ་དབང་ཤེས་ཀྱི་རྒྱུ་ཡིན་
མོད་ཀྱི་ཞེས་པ་དང་རྒྱུ་ཉིད་ཡིན་དུ་ཟིན་ཀྱང་ཞེས་པ་རེ་ཞིག་བརྟག་པ་མཐའ་བཟུང་གིས་
བཤད་པ་ཡིན་གྱི། སེམས་ཙམ་པ་རང་ལུགས་ལ་རྡུལ་ཕྲ་རགས་གང་ཡང་ཁས་མི་ལེན་ཏེ།
རྣམ་འགྲེལ་རྣམ་བཤད་ཐར་ལམ་གསལ་བྱེད་ལས། དམིགས་བརྟག་ཏུ། དབང་བོའི་
རྣམ་པར་རིག་པའི་རྒྱུ། ། ཕྲ་རབ་རྡུལ་དག་ཡིན་མོད་ཀྱི། ། ཞེས་པ་དང་། ཀུན་ལས་
བཏུས་དོན་གཅིག་པས་རྡུལ་ཕྲན་ཚད་གྲུབ་མཛད་བཞེད་པ་མ་ཡིན་གྱི། དེ་ཡོད་ན་རྒྱུ་
ཡིན་དུ་ཆུག་ཀྱང་དམིགས་རྐྱེན་ཏུ་མི་རིགས་སོ་ཞེས་རེ་ཞིག་བརྟག་པ་མཐའ་བཟུང་དུ་ཁས་
བླངས་ནས་དམིགས་རྐྱེན་ལ་དགག་པ་མཛད་དོ། །ཞེས་དང༌། ཊིཀ་ཆེན་རིགས་པའི་རྒྱུ་
མཚོ་ལས་ཀྱང་། ་ གལ་ཏེ་རང་རྒྱུད་དུ་ཁས་ལེན་ན། རང་ལུགས་ལ་རྣམ་རིག་པའི་
སྐབས་སུ་མིག་དབང་གི་རྡུལ་ཕྲན་མིག་ཤེས་ཀྱི་རྒྱུར་ཁས་ལེན་དགོས་པས་རྡུལ་ཕྲན་ཁས་
ལེན་པའི་སེམས་ཙམ་པ་ཆེས་ངོ་མཚར་ཆེའོ། ། ཞེས་གསུངས་པའི་ཕྱིར། འོ་ན་སེམས་
ཙམ་པས་གཟུགས་ཁས་ལེན་ནམ་ཞེ་ན། གོང་ཡང་མནོ་བསམ་མི་གཏོང་བདག་གིས་
ཁས་ལེན་ཡོད་ཅེས་ཆགས་ ཐོགས་མེད་པར་སྨྲ་མོད། རྗེ་རིན་པོ་ཆེས་དབུ་མའི་རྣམ་
བཤད་དུ། ཐེག་བསྡུས་དང་གཏན་ལ་དབབ་པའི་བསྡུས་པ་དང་རྟེན་འབྲེལ་མདོ་་་
143



འགྲེལ་གྱི་ལུང་ཤེས་བྱེད་དུ་དྲངས་ནས་སེམས་ཙམ་པས་གཟུགས་ཁས་ལེན་ཅེས་གསུངས་
པའི་མཐར། སེམས་ཙམ་པའི་ལུགས་འདི་ལ་ཡང་ཕྱི་རོལ་བཀག་ན་གཟུགས་ སོགས་
ཀྱང་མེད་པར་འ གྲོ་ཞིང༌། གཟུགས་སོགས་བཞག་ན་ཕྱི་རོལ་ཀྱང་བཞག་དགོས་པར་
མཐོང་འདུག་པའི་ཕྱིར་རོ། །དེ་དག་དཀའ་མོད་ཀྱང་མངས་པས་འཇིགས་ནས་མ་བྲིས་སོ་
ཞེས་དཀའ་གནས་སུ་མཛད་འདུག་པས་ ཅི་འདོད་དུ་སྨྲ་ནུས་པ་ཞིག་མིན་པར་ སེམས་
གཉིས་པ་རགས་པ་གཟུང་དོན་ཡིན་པ་འགོག་པ་ནི། འདུས་པ་ནི་རེ་ཞིག་བརྟག་
པ་མཐའ་བཟུང་གིས་དེར་སྣང་བ་ཉིད་ཡིན་དུ་ཟིན་ཀྱང་དེའི་རྒྱུ་མ་ཡིན་པས། གང་ལྟར་
སྣང་དེ་དེ་ལས་མིན། ། རྗེས་ སུ་མེད་ཕྱིར་ཟླ་གཉིས་ བཞིན། ། ཞེས་སོ། ། དོན་ནི་སྔོན་
འཛིན་མིག་ཤེས་གང་གིས་སྔོ་རྡུལ་དུ་མ་འདུས་པ་ལྟར་སྣང་མོད། འོན་ཀྱང་སྔོན་འཛིན་
མིག་ཤེས་དེ་སྔོན་པོའི་རྡུལ་འདུས་པ་དེ་ལས་སྐྱེ་བ་མིན་ཏེ། སྔོ་རྡུལ་དུ་མ་འདུས་པ་རྫས་
སུ་མེད་པའི་ཕྱིར། དཔེར་ན། ཟླ་གཅིག་ཟླ་གཉིས་ཡིན་པ་བཞིན་ནོ། ། སྔོན་པོ་ལ་
སོགས་པའི་དོན་གང་ཞིག རང་སྣང་བ་སྟེ་རང་གི་བདག་ཉིད་དམ་རང་དང་འདྲ་བའི་
རྣམ་པར་རིག་པ་སྐྱེད་པར་བྱེད་པ་དེ་ནི་དམིགས་རྐྱེན་ཅེས་པའི་དམིགས་པ་ཡིན་པར་
རིགས་ཏེ། དེ་ལྟར་དེ་ནི་བསྟན་བཅོས་ལས། དོན་གང་ཞིག་སེམས་དང་སེམས་ལས་
བྱུང་བ་རྣམས་སྐྱེ་བའི་རྒྱུ་མཚན་ཡང་ཡིན་ལ་དེ་རྣམས་སྐྱེས་ན་དོན་དེ་ཉམས་སུ་མྱོང་བའི་
ཐ་ སྙད་འདོགས་པར་ཡང་བྱེད་པ་དེ་ནི་དམིགས་པ་ཡིན་ནོ་ཞེས་དབང་ཤེས་གང་གི་་
དམིགས་རྐྱེན་ཡིན་ན་དབང་ཤེས་དེ་ལ་རང་འདྲའི་རྣམ་པ་ཤར་བ་དང་དབང་ཤེས་དེ་སྐྱེ་
བའི་རྐྱེན་ཉིད་དུ་བཤད་པས་སོ། ། རྡུལ་དུ་མ་འདུས་པ་ནི་དབང་ཤེས་སྐྱེད་བྱེད་དེ་ལྟར་
ཡང་མ་ཡིན་ཏེ། རྫས་སུ་མེད་པ་ཡིན་པས་དཔེར་ན་དབང་པོ་མ་ཚང་བ་སྟེ་རབ་རིབ་
ཀྱིས་ དབང་པོ་ཉམས་པ་དེའི་ཕྱིར་ཟླ་བ་གཅིག་གཉིས་ སུ་མཐོང་བ་དེ་ནི་ཟླ་གཅིག་ཟླ་
གཉིས་སུ་དེར་སྣང་བ་ཙམ་ཉིད་ཡིན་དུ་ཟིན་ཀྱང་། ཟླ་གཅིག་ཟླ་བ་གཉིས་ཡིན་པ་
དབང་ཤེས་ཀྱི་རྒྱུ་མ་ཡིན་པའི་ཕྱིར་དེའི་དམིགས་རྐྱེན་ཅེས་པའི་ཡུལ་མ་ཡིན་ནོ། །དཔེ་དེ་
བཞིན་དུ་རྡུལ་ཕྲ་རབ་འདུས་པ་རྫས་སུ་ཡོད་པ་མ་ཡིན་པ་ཉིད་ཀྱིས་རྒྱུ་མ་ཡིན་པར་གྲུབ་པ་
དེའི་ཕྱིར་རྡུལ་འདུས་པ་སྐབས་འདིའི་དམིགས་པ་མ་ཡིན་ནོ། །འདིར་རྡུལ་ཕྲ་རབ་དང་
144



འདུས་པ་དག་དབང་ཤེས་ཀྱི་ཡུལ་མ་ཡིན་པར་བཤད་པ་ནི་སྣང་ཡུལ་ལམ་སྒྲོ་འདོགས་ཆོད་
པའི་ཡུལ་ལ་དགོངས་ཤིང་། སྔོན་འཛིན་མིག་ཤེས་ཀྱིས་སྔོན་པོ་བཟུང་ཞེས་པའི་དོན་
ཡང་སྔོན་འཛིན་མིག་ཤེས་སྔོན་པོ་དང་འདྲ་བ་ཙམ་ལ་བྱེད་པ་མ་གཏོགས་དེ་ལ་ལག་པས་
བུམ་པ་གཟུང་བ་ལྟ་བུ་འཛིན་པའི་མཚན་ཉིད་ཀྱི་བྱེད་པ་འགའ་ཡང་མེད་དེ། དཔེར་ན།
ཕ་དང་འདྲ་བའི་བུ་ལ་ཕའི་གཟུགས་འཛིན་པ་ཞེས་བརྗོད་ཀྱང་དེ་ལ་བུ་འཛིན་བྱེད་དང་
ཕའི་གཟུགས་གཟུང་བྱར་གྱུར་པ་འགའ་ཡང་མེད་པ་བཞིན་ནོ། ། ཟླ་བ་གཅིག་ཟླ་ བ་་
གཉིས་ཡིན་པ་རྫས་སུ་མ་གྲུབ་ཀྱང་ཟླ་བ་གཅིག་རྫས་སུ་གྲུབ་ཟེར་དགོས་ཏེ། ཟླ་བ་
གཅིག་དངོས་པོ་ཡིན་པའི་ཕྱིར་ཏེ། ཟླ་བ་གཅིག་ཟླ་བ་གཉིས་སུ་སྣང་བའི་དབང་ཤེས་ཀྱི་
དམིགས་རྐྱེན་ཡིན་པའི་ཕྱིར། རྟགས་སྡེ་བདུན་རིགས་རྒྱན་གཉིས་ཀས་གྲུབ།། དེས་ན་
ཟླ་བ་གཉིས་སུ་སྣང་བའི་དབང་ཤེས་ལ་ཟླ་བ་གཅིག་གི་རྣམ་པ་གཏད་ཀྱང་ཇི་བཞིན་མ་
གཏད་དོ། །གསུམ་པ་བསྡུས་དོན་ནི། དེ་ལྟར་ཕྱི་རོལ་གཉིས་ཀར་ཡང་། །བློ་ཡི་ཡུལ་དུ་
མི་རུང་ངོ་། །ཞེས་པ་སྟེ། དེ་ལྟར་ཕྱི་རོལ་གྱི་རྡུལ་ཕྲ་རབ་དམིགས་རྐྱེན་དུ་འདོད་པའི་
ཕྱོགས་དང་འདུས་པ་དམིགས་རྐྱེན་ཏུ་འདོད་པའི་ཕྱོགས་གཉིས་ཀར་ཡང་ཕྱི་དོན་བློ་ཡི་
སྣང་ཡུལ་དུ་མི་རུང་ངོ༌། །ཅིའི་ཕྱིར་མ་རུང་ཞེ་ན། དམིགས་རྐྱེན་ཡིན་ན་ཤེས་པ་གང་ལ་
རང་གི་རྣམ་པ་འཇོག་བྱེད་ཡིན་པ་དང་ཤེས་པ་དེའི་རྒྱུ་ཡིན་པའི་ཁྱད་ཆོས་གཉིས་ཀ་ཚང་
དགོས་ཤིང་། དེ་ཡང་ཕྲ་བ་དམིགས་རྐྱེན་ཏུ་འདོད་པའི་ཕྱོགས་ལ་རང་གི་རྣམ་པ་འཇོག་
བྱེད་ཡིན་པའི་ཡན་ལག་མ་ཚང་། འདུས་པ་དམིགས་རྐྱེན་ཏུ་འདོད་པའི་ཕྱོགས་ལ་རྒྱུ་
ཡིན་པའི་ཡན་ལག་མ་ཚང་བའི་ཕྱིར་ཕྱི་རོལ་གྱི་རྡུལ་ཕྲ་མོ་དང་ཚོགས་པ་ཞེས་བྱ་བའི་དོན་
དེ་དག་ནི་དམིགས་རྐྱེན་གྱི་སྐབས་ཀྱི་དམིགས་པ་མ་ཡིན་ནོ། །གཉིས་པ་བྱེ་བྲག་ཏུ་དགག་
པ་ལ་གཉིས། རྡུལ་ཕྲ་རབ་ཀྱི་རྣམ་པའི་དབྱེ་བ་དགག་པ་དང་། རྣམ་པའི་དབྱེ་བ་
དགག་པའི་བསྡུས་དོན་ནོ། །དང་པོ་ལ་ཡང་གཉིས། འདོད་པ་བརྗོད་པ་དང༌། དེ་མི་
འཐད་པར་དགག་པའོ། །དང་པོ་ནི། ཁ་ཅིག་འདུས་པའི་རྣམ་པ་དག སྒྲུབ་པ་ཡིན་
པར་འདོད་པར་བྱེད། ། ཅེས་བྱུང་། ཕྱི་དོན་འདོད་པའི་ཕྱོགས་འདི་ལ་ནི་སྟེ་འདི་ལ་
ཡང་ཁ་ཅིག་གིས་རྡུལ་ཕྲ་རབ་རྫས་སུ་ཡོད་པའི་ཕྱིར་རྒྱུ་ཡིན་ཞིང་རྡུལ་རྫས་བརྒྱད་འདུས་
པའི་བདག་ཉིད་ཀྱང་ཡིན་པས་དབང་ཤེས་ལ་འདུས་པའི་རྣམ་པ་སྟེ་རགས་པའི་རྣམ་པ་
145



དག་ཀྱང་འཆར་བའི་ཕྱིར། དེས་ན་དམིགས་རྐྱེན་ཏུ་འཇོག་བྱེད་ཀྱི་ཡན་ལག་ཚར་བས་
སྒྲུབ་པ་སྟེ་དབང་ཤེས་ཀྱི་རྒྱུ་ཡིན་པར་འདོད་པར་བྱེད་ཅེས་པའོ། །རྡུལ་ཕྲ་རབ་ཆ་མེད་
ཡིན་པས་ཅི་ལྟར་རགས་པའི་རྣམ་པར་འཆར་ཞེ་ན། ཕྱི་རོལ་གྱི་དོན་ཐམས་ཅད་ནི་
འབྱུང་བ་བཞི་དང་གཟུགས་དྲི་རོ་རེག་བྱའི་བདག་ཉིད་ཡིན་པའི་ཕྱིར་རྣམ་པ་དུ་མ་ཅན་
ཡིན་པས་ སོ། །འོ་ན་བུམ་པའི་གཟུགས་འཛིན་མིག་ཤེས་བུམ་པའི་རེག་བྱའི་རྡུལ་ལ་་
མངོན་སུམ་དུ་འགྱུར་རོ་ཞེ་ན། བུམ་པའི་རྡུལ་ཕྲ་རབ་དེ་འགའ་ཞིག་ལ་རྣམ་པ་འགའ་
ཞིག་གིས་མངོན་སུམ་ཉིད་དུ་འདོད་ཀྱི་མིག་གིས་གཟུགས་མཐོང་ལུས་ཀྱིས་རེག་བྱ་རེག་པ་
སོགས་དབང་པོ་ལྔའི་ནུས་པ་སོ་སོར་ངེས་པའི་རྒྱུ་མཚན་གྱིས་རྣམ་པ་ཐམས་ཅད་དུ་མི་
འདོད་དོ། །དེའི་ཕྱིར་རྡུལ་ཕྲ་རབ་རྣམས་ལ་ཡང་འདུས་པར་སྣང་བའི་ཤེས་པ་སྐྱེད་པའི་
རྒྱུ་ཡོད་དོ་ཟེར་རོ། །གལ་ཏེ་རྡུལ་ཕྲ་རབ་རགས་པའི་རྣམ་པར་དབང་ཤེས་ལ་འཆར་ན་
རྡུལ་ཕྲ་རབ་ཁོ་རང་ཉིད་ཅིའི་ཕྱིར་མི་འཆར་ཞེ་ན། རྡུལ་ཕྲན་རྣམ་པ་རིག་གི། དོན་
མིན་སྲ་ཉིད་ལ་སོགས་བཞིན། །ཞེས་སྨོས་སོ། །དོན་ནི། བུམ་པའི་ཚོགས་པ་ན་ཡོད་
པའི་རྡུལ་ཕྲ་རབ་ཐམས་ཅད་མིག་གི་རྣམ་རིག་གི་གཟུང་དོན་མིན་ཏེ། བུམ་པའི་ཚོགས་
པ་ན་ཡོད་པའི་སྲ་བ་ཉིད་དང་སོགས་པས་འཇམ་རྩུབ་ཀྱི་རྡུལ་མི་སྣང་བ་བཞིན་ནོ། །
དཔེར་ན་ཇི་ལྟར་སྲ་ཉིད་ལ་སོགས་པ་ནི་ཡུལ་གྱི་གོ་ས་ན་ཡོད་བཞིན་དུ་ཡང་དབང་པོ་ལྔའི་
ནུས་པ་སོ་སོར་ངེས་པའི་རྒྱུ་མཚན་གྱིས་མིག་གི་བློའི་ཡུལ་མ་ཡིན་པ་ལྟར་རྡུལ་ཕྲ་མོ་ཉིད་
ཀྱང་དེ་དང་འདྲ་ཞེས་སྨྲའོ། ཁ་ ཅིག་འདུས་པའི་རྣམ་པ་དག། ཅེས་སོགས་ཀྱི་རྩ་
འགྲེལ་ལས་རྡུལ་ཕྲ་རབ་ཆ་བཅས་སུ་བཤད་པ་ཚིག་ཟིན་ལ་མི་སྣང་ཡང༌། གསུང་གི་
བབ་ལ་བལྟས་ན་དབང་ཤེས་ལ་རྡུལ་ཕྲ་རབ་འདུས་པའི་རྣམ་པར་སྣང་བར་འདོད་པའི་
ཕྱོགས་སྔ་ཞིག་ཡིན་པས། དབང་ཤེས་མ་འཁྲུལ་བ་ལ་འདུས་པའི་རྣམ་པར་སྣང་ན་
རགས་པར་སྣང་དགོས་ཤིང་རགས་པར་སྣང་ན་ཆ་བཅས་སུ་སྣང་བར་དོན་གྱིས་གྲུབ་པས་
དེའི་ ཕྱིར། ཀུན་ མཁྱེན་ འཇམ་ དབྱངས་ བཞད་ པའི་ གྲུབ་ མཐའི་ རྣམ་ བཤད་ དུ།
དམིགས་བརྟག་རྩ་འགྲེལ་ལས། མདོ་སྡེ་བ་དང་སེམས་ཙམ་པས་བརྩད་པའི་ཚེ་མདོ་སྡེ་
བས་ཆ་དང་བཅས་པའི་རྡུལ་ཕྲ་རབ་ཚོགས་ཚེ་རེ་རེས་ཀྱང་རང་འདྲའི་རྣམ་པར་གཏོད་
པར་ཁས་བླངས་པའི་ཕྱིར། ཞེས་གསུངས་པ་ལེགས་བཤད་དུ་འཁུམས་སོ། ། འགྲེལ་
146



བཤད་ལས་སྐབས་འདིའི་ཕྱོགས་སྔ་ཕ་རོལ་ཡིན་པར་གསུངས་སོ། །
གཉིས་པ་དེ་མི་འཐད་པར་དགག་པ་ལ་གསུམ། ཕ་རོལ་པོའི་འདོད་པ་དགག་པ་
དང་། ཕ་རོལ་པོའི་དོགས་པ་གཞན་བསུ་བ་དང་། དེའི་ལན་དགག་པའོ། །དང་པོ་
ནི། དེ་དག་ལྟར་ན་བུམ་པ་དང༌། །ཁམ་ཕོར་སོགས་བློ་མཚུངས་པར་འགྱུར། ། ཞེས་
གསུངས་སོ། དོན་ནི། རྡུལ་ཕྲ་རབ་དབང་ཤེས་ལ་རགས་པའི་རྣམ་པར་སྣང་ཟེར་བ་
འདི་ཅི་ལྟར་ཡིན། རགས་པ་ནི་བུམ་པ་དང་ཁམ་ཕོར་ལྟ་བུ་ལ་ཟེར་བས་རྡུལ་ཕྲ་རབ་ཀྱི་
རྣམ་པ་བུམ་པ་ལྟ་བུ་ཡིན་ནམ་ཁམ་ཕོར་ལྟ་བུ་ཡིན། དེ་དག་གང་བྱས་ཀྱང་ཁྱེད་ཀྱི་
འདོད་པ་དེ་དག་ལྟར་ན་བུམ་པ་ལ་དམིགས་པའི་ཚེ་ཁམ་ཕོར་དང་ཁམ་ཕོར་ལ་དམིགས་
པའི་ཚེ་བུམ་པའོ་སྙམ་པའི་བློ་ཕན་ཚུན་མཚུངས་པར་འགྱུར་རོ། ། གལ་ཏེ་བུམ་པ་ཁམ་
ཕོར་ལས་ཆེ་བ་ཡིན་པས་བུམ་པ་དང་ཁམ་ཕོར་ལ་སོགས་པའི་རྡུལ་ཕྲ་མོ་རྣམས་ལ་ནི་མང་
ཉུང་ཡོད་པའི་དབང་གིས་ཡིན་ནོ་ཞེ་ན། ཁྱད་པར་དེ་ཡོད་དུ་ཟིན་ཀྱང་རྡུལ་ཕྲ་རབ་ལ་
རགས་པའི་རྣམ་པ་དེ་ལྟར་ཡོད་པའི་ཁྱད་པར་ནི་འགའ་ཡང་མེད་དོ། །གཉིས་པ་ཕ་རོལ་
བོའི་དོགས་པ་བསུ་བ་ནི། གལ་ཏེ་རྣམ་པའི་དབྱེ་བས་དབྱེ། །ཞེས་གསུངས་ཏེ། གལ་
ཏེ་ཕ་རོལ་པོས་འདི་སྙམ་དུ་བུམ་པ་ལ་མགྲིན་པ་རིང་བ་དང་ལྟོ་བ་ལྡིར་བ་ལ་སོགས་པའི་
རྣམ་པ་ཡོད་ལ་ཁམ་ཕོར་ལ་དེ་མེད་པས། དེས་ན་རྣམ་པའི་ཁྱད་པར་ལས་མི་འདྲ་བར་
དབྱེ་བ་གང་གིས་ནི་ཁམ་ཕོར་གྱི་བློ་ལས་བུམ་པའི་བློའི་ཁྱད་པར་དུ་གྱུར་པའི་ཁྱད་པར་
དབྱེ་རྒྱུ་ཡོད་དོ་སྙམ་དུ་སེམས་ན་ཞེས་པ་ནི་ཕ་རོལ་པོའི་འདོད་པའོ། །གསུམ་པ་དེའི་ལན་
དགག་པ་ནི། མགྲིན་པ་རིང་བ་ལ་སོགས་པའི་ཁྱད་པར་འདི་ནི་བུམ་པ་ལ་སོགས་པ་ལ་
ཡོད་མོད་ཀྱི་ཞེས་མཚམས་སྦྱར་ནས། དེ་ནི་རྡུལ་ཕྲན་རྫས་ཡོད་ལ། །མེད་དེ་ཚད་དབྱེ་
མེད་ཕྱིར་རོ། །ཞེས་གསུངས་ཏེ། རྣམ་པའི་དབྱེ་བ་དེ་ནི་རྡུལ་ཕྲན་རྫས་ཡོད་ལ་མེད་དེ།
དེ་ཅིའི་ཕྱིར་ཞེ་ན། རྡུལ་ཕྲ་རབ་ལ་ཆེ་ཆུང་གི་ཚད་དང་དབྱིབས་མི་འདྲ་བའི་དབྱེ་བ་
མེད་པའི་ཕྱིར་རོ། །དེ་ལ་ཆེ་ཆུང་གི་ཚད་མེད་དེ། ཆུང་ཤོས་མཐར་ཐུག་ཡིན་པའི་ཕྱིར།
དབྱིབས་མི་འདྲ་བ་མེད་དེ། མདོ་སྡེ་བ་ཁྱོད་ལྟར་ན། ཟླུམ་པོ་ཁོ་ནར་ངེས་པའི་ཕྱིར།
དེའི་ཕྱིར་བུམ་པ་དང་ཁམ་ཕོར་ལ་སོགས་པའི་རྡུལ་ཕྲ་རབ་རྣམས་ནི་རྫས་གཞན་ཡིན་དུ་
ཟིན་ཀྱང་། དེའི་དབྱིབས་ཟླུམ་པོར་མཚུངས་པ་ལ་ནི་དབྱེ་བ་མེད་དོ། །གཉིས་པ་རྡུལ་
147



ཕྲ་རབ་ཀྱི་རྣམ་པའི་དབྱེ་བ་དགག་པའི་བསྡུས་དོན་ལ་གཉིས། དབྱིབས་མི་འདྲ་བའི་
ཁྱད་པར་རགས་པ་ ལ་འཐད་ཚུལ་དང་། རགས་ པ་བཏགས་ཡོད་དུ་གྲུབ་པའི་ཚུལ་
ལོ། །དང་པོ་ནི། དེ་ཕྱིར་དེ་རྫས་མེད་ལ་ཡོད། །ཅེས་གསུངས་ཏེ། རྡུལ་ཕྲ་རབ་ལ་
རྣམ་པ་མི་འདྲ་བ་མི་སྲིད་པ་དེའི་ཕྱིར་དབྱེ་བ་དེ་ནི་རྫས་སུ་མེད་པ་སྟེ་ཀུན་རྫོབ་ཏུ་ཡོད་པ་
དག་ཁོ་ན་ལ་ཡོད་ཀྱི་རྡུལ་ཕྲ་མོ་རྣམས་ལ་ཡོད་པ་མ་ཡིན་ནོ། ། བུམ་པ་ལ་སོགས་པའི་
གཟུགས་རགས་པ་ནི་ཀུན་རྫོབ་ཏུ་ཡོད་པ་ཉིད་དོ། །ཞེས་པའོ། །འདིར་བུམ་པ་ཀུན་རྫོབ་
ཏུ་ཡོད་པར་བཤད་པ་ནི། མཛོད་རྗེས་འབྲང་གི་མདོ་སྡེ་བ་ལ་ཡིན་གྱི་རྣམ་འགྲེལ་རྗེས་
འབྲང་གི་ལུགས་མ་ཡིན་ཏེ། མངོན་སུམ་ལེའུ་ལས། དོན་དམ་དོན་བྱེད་ནུས་པ་
གང་། །དེ་འདིར་དོན་དམ་ཡོད་པ་ཡིན། ། ཞེས་དོན་བྱེད་ནུས་པ་ཐམས་ཅད་དོན་དམ་
པར་ཡོད་པར་བཤད་པའི་ཕྱིར་རོ། རྡུལ་ཕྲ་རབ་ཀྱི་དབྱིབས་ཟླུམ་པོར་བཤད་པ་ནི་རྣམ་
འགྲེལ་རྗེས་འབྲང་གི་མདོ་སྡེ་བ་ལ་ཡིན་གྱི་མཛོད་ལུགས་ལ་མི་འཐད་དེ། མཛོད་ལས།
གཉིས་གཟུང་འགྱུར་ཏེ་རྡུལ་ལ་མེད། །ཅེས་རྡུལ་ཕྲ་རབ་ལ་དབྱིབས་མེད་པར་བཤད་པའི་
ཕྱིར། འདི་ཅིའི་ཕྱིར་ཞེ་ན། ཉན་ཐོས་ སྡེ་ བས་དབྱིབས་ཁ་དོག་ ལ་ བཏགས་ པར་
འདོད་པས། གལ་ཏེ་རྡུལ་ཕྲ་རབ་ཀྱི་དབྱིབས་ཡོད་ན་དེའི་ཁ་དོག་ལས་ལོགས་སུ་མེད་
ཅིང་དེའི་ ཁ་དོག་ཀྱང་དེའི་བདག་ཉིད་དུ་འདོད་དགོས་ པས་དེ་ལྟ་ན་རྡུལ་ཕྲ་རབ་ཆ་
བཅས་སུ་འགྱུར་དུ་དོགས་སམ་སྙམ། དབྱིབས་ཁ་དོག་ལ་ བཏགས་ པའི་ཚུལ་འདི་་་
ལེགས་པར་མ་ཤེས་ན། རྒྱལ་དབང་བློས་བཞེད་པ་ལྟར་དུང་སེར་འཛིན་གྱི་དབང་ཤེས་
དུང་གི་ཁ་དོག་ལ་འཁྲུལ་ཡང་དབྱིབས་ལ་ཚད་མར་འདོད་པ་དེ་བྱུང་ཞིང་། རྒྱལ་དབང་
བློས་དེ་ལྟར་བཞེད་པའི་རྒྱུ་མཚན་ནི་དུང་དཀར་པོར་སྣང་བའི་མིག་ཤེས་ཀྱིས་མཐོང་བའི་
དབྱིབས་དང་སེར་པོར་སྣང་བའི་མིག་ཤེས་ཀྱིས་མཐོང་བའི་དབྱིབས་གཉིས་ལ་ཁྱད་པར་
མེད་པ་གང་ཞིག དེ་གཉིས་ཀ་དུང་གི་དབྱིབས་ཡིན་པའི་ཕྱིར་ཟེར། སློབ་དཔོན་ཆོས་
མཆོག་གིས་དེ་མི་འཐད་དེ། དུང་སེར་འཛིན་གྱི་མིག་ཤེས་ཀྱིས་དུང་གི་དབྱིབས་སྣང་བ་
ན་དུང་དཀར་པོའི་དབྱིབས་སུ་མི་སྣང་བར་དུང་སེར་པོའི་དབྱིབས་སུ་སྣང་བ་གང་ཞིག
སེར་པོའི་དུང་གཞི་མ་གྲུབ་པའི་ཕྱིར། དེས་ན་མིག་ཤེས་དེ་དུང་གི་དབྱིབས་ལ་འཁྲུལ་བ་
ཡིན་ཏེ། རིང་པོ་ལ་ སོགས་པའི་དབྱིབས་ སུ་ སྣང་བ་ནི་ཁ་དོག་གི་རྡུལ་མང་པོ་གྲལ་
148



བསྒྲིགས་ཏེ་གནས་པ་ལ་རིང་པོ་སོགས་སུ་སྣང་བ་ཡིན་གྱི་རིང་པོ་ཚུགས་ཐུབ་ཏུ་ཡོད་པའི་
དབང་གིས་སྣང་བ་མ་ཡིན་པའི་རྒྱུ་མཚན་གྱིས་དུང་གི་དཀར་པོ་མ་བཟུང་བར་དུང་གི་
དབྱིབས་རྐྱང་པ་འཛིན་ཚུལ་མེད་པའི་ཕྱིར་ཞེས་འགོག་པར་བྱེད་དོ། ། འོ་ན་གང་ཟག་
དེས་དུང་ཅི་ལྟར་ཐོབ་ཅེ་ན། གང་ཟག་དེས་དཔྱད་དུས་ན་དུང་སེར་པོ་དཔྱད་ཅིང་ཐོབ་
དུས་ན་དུང་དཀར་པོ་ཐོབ་དགོས་པའི་གནད་ཀྱིས་དུང་གི་རེག་བྱ་འཛིན་པའི་ཚད་མ་
གཞན་ལས་ངེས་སམ་སྙམ་སྟེ། རྒྱལ་ཚབ་རྗེའི་མངོན་ལེའི་བརྗེད་བྱང་ལས། དུང་གི་
སྒྲའང་དབྱིབས་ཀྱི་ཁྱད་ པར་ ཅན་གྱི་ཁ་དོག་ལ་འཇུག་ལ། དུང་ཐོབ་པའང་ཚད་མ་
གཞན་ལ་བརྟེན་ནས་ཡིན་གྱི། ཞེས་གསུངས་པའི་ཕྱིར། མདོར་ན་བུམ་པའི་ལྟོ་བ་
ལྡིར་བ་དང་མགྲིན་པ་རིང་བ་སོགས་བུམ་པ་ཡིན་ཞིང་ལྟོ་བ་ལྡིར་བ་དང་མགྲིན་པ་རིང་
བའི་དབྱིབས་བུམ་པ་མ་ཡིན་པའི་ཞིབ་ཆ་ཞིག་ཀྱང་ཡོད་པར་མངོན་ཏེ། ལྷག་མཐོང་
ཆེན་མོ་ལས། གང་གི་ལྟོ་བ་ལྡིར་བ་དང་མགྲིན་པ་རིང་བ་སོགས་དེ་ནི་བུམ་པ་ཡིན་པར་
འདོད་ཀྱི་ལྟོ་བ་ལྡིར་བ་སོགས་ཀྱི་དབྱིབས་བུམ་པར་མི་འདོད་དེ། ཞེས་གསུངས་པའི་
ཕྱིར། གལ་ ཏེ་ སེམས་ ཙམ་ པའི་ ལུགས་ ལ་ རྩལ་ དུ་ གྲུབ་ པ་ མེད་ ཀྱང་ རྡུལ་ ཡོད་ དེ།
རགས་པ་རྩོམ་བྱེད་ཀྱི་རྡུལ་ཕྲ་རབ་ཡོད་པའི་ཕྱིར་ཏེ། དེའི་དབྱིབས་ཟླུམ་པོ་ཡིན་པའི་
ཕྱིར་ཏེ། དམིགས་བརྟག་རང་འགྲེལ་ལས། རྡུལ་ཕྲ་རབ་རྣམས་ནི་རྫས་གཞན་ཡིན་དུ་
ཟིན་ཀྱང་ཟླུམ་པོ་ལ་ནི་དབྱེ་བ་མེད་དོ། །ཞེས་གསུངས་པའི་ཕྱིར་ཟེར་ན། སྤྱིར་སེམས་
ཙམ་ པའི་གཞུང་ ལས་ གཟུགས་ རགས་ པ་དང་རྡུལ་ཞེས་ པའི་ ཐ་སྙད་མང་དུ་བྱུང་སྟེ།
དབྱིག་གཉེན་གྱི་ལས་གྲུབ་པའི་རབ་བྱེད་ལས། བསགས་པའི་དོན་གྱིས་ན་ལུས་ཡིན་ཏེ།
འབྱུང་བ་དང་འབྱུང་བ་ལས་གྱུར་པའི་རྡུལ་ཕྲ་རབ་བསགས་པའི་ཕྱིར་རོ། །ཞེས་དང་།
དེ་བཞིན་དུ་གཏན་ལ་དབབ་པའི་བསྡུ་བ་སོགས་ས་སྡེའི་ལུང་མང་དུ་སྣང་བས་བརྟག་པར་
བྱ་བ་ཡོད་ལས་ཆེ། འོན་ཀྱང་རགས་པ་ཡོད་ན་བུམ་པ་རགས་པ་ཡང་ཡོད་དགོས་ལ་དེ་
ལྟར་ན་བུམ་པ་ཕྱི་རོལ་དོན་དུ་འཁྲུལ་བའི་གཞི་གང་ཞེ་ན་བུམ་པ་རགས་པ་དེའོ་ཞེས་
བརྗོད་ཆོག་བཞིན་དུ་རྗེ་རིན་པོ་ཆེས་དེ་སྐད་མི་གསུང་བར། དབུ་མ་འཇུག་པའི་རྣམ་
བཤད་དུ། ཐག་པའི་རྒྱུ་མཚན་གྱིས་སྦྲུལ་དུ་འཁྲུལ་བ་ནི་ཐག་པ་མེད་པའི་གཞིར་མི་སྐྱེ་
ལ། བུམ་པ་ལ་སོགས་པའི་རྒྱུ་མཚན་ཅན་གྱི་འཁྲུལ་བ་ནི་ས་ལ་སོགས་པ་མེད་པའི་ནམ་
149



མཁའི་ཕྱོགས་སུ་སྐྱེ་བར་མི་འགྱུར་བ་བཞིན་དུ། ཕྱི་རོལ་གྱི་དོན་མེད་ན་སྔོན་པོ་ལ་
སོགས་པ་ཕྱི་རོལ་ཏུ་འཁྲུལ་བའི་རྟོག་པ་འཁྲུལ་གཞི་ཅི་འདྲ་ཞིག་གི་ རྒྱུ་ཅན་དུ་འགྱུར།
དེའི་ཕྱིར་གདོན་མི་ཟ་བར་ཕྱི་རོལ་ཏུ་འཁྲུལ་བའི་རྒྱུ། གཟུང་འཛིན་རྫས་ཐ་དད་པ་
གཉིས་སུ་སྣང་བའི་མ་དག་གཞན་དབང་ཁས་བླངས་དགོས་ཏེ་ཞེས་མ་དག་གཞན་དབང་
ཟེར་བ་ཞིག་བཙལ་ནས་བཞག་པ་ལ་རྒྱུ་མཚན་ཞིག་ཡོད་དོ་སྙམ་ནས། ཁོ་བོ་ནི་སེམས་
ཙམ་རྣམ་བརྫུན་པའི་སྐབས་སུ་གཟུགས་རགས་པ་དང་རྡུལ་ཕྲ་རགས་གང་ཡང་མེད་ཅེས་
མགྲིན་པ་བཏེགས་ནས་སྨྲ་ནུས་ཤིང༌། རྣམ་བདེན་པས་འདོད་ཚུལ་ནི། འབྱུང་འགྱུར་
གྱི་མཁས་པ་དག་གིས་སྨོས་ཤིག་ཅེས་སྐབས་དབྱེ་བར་བྱའོ། །གཉིས་པ་རགས་པ་བཏགས་
ཡོད་དུ་གྲུབ་པའི་ཚུལ་ནི། རྡུལ་ཕྲན་ཡོངས་སུ་བསལ་ན་ནི། ། དེར་སྣང་ཤེས་པ་ཉམས་
འགྱུར་ཕྱིར། །ཞེས་སོ། །དོན་ནི་བུམ་པ་ལྟ་བུ་གཟུགས་རགས་པ་བཏགས་ཡོད་རྣམས་ལ་
ནི་དེ་དག་གི་རྡུལ་ཕྲན་རེ་རེ་ནས་ཡོངས་སུ་བསལ་ན་ནི་བུམ་པ་ལ་སོགས་པའི་རྣམ་པ་དེར་
སྣང་བའི་ཤེས་པ་ཉམས་པར་འགྱུར་པའི་ཕྱིར། གལ་ཏེ་བུམ་པ་རགས་པ་རྫས་སུ་ཡོད་
པར་འགྱུར་ན་དེ་རྣམས་ལ་ནི་རང་དང་འབྲེལ་བ་ཅན་གྱི་རྡུལ་ཕྲན་བསལ་དུ་ཟིན་ཀྱང་ཁ་
དོག་ལ་སོགས་པ་བཞིན་དུ་རང་གི་བློ་འདོར་བར་མི་བྱེད་པའི་སྐྱོན་དུ་འགྱུར་རོ། །དེ་ལྟར་
རྡུལ་ཕྲ་རགས་གང་ཡང་དམིགས་རྐྱེན་ཏུ་མི་རུང་བ་དེ་ལྟ་བས་ན་དབང་བོའི་བློ་རྣམས་ཀྱི་
སྣང་ཡུལ་ནི་ཕྱི་རོལ་གྱི་དོན་མ་ཡིན་པར་འཐད་དོ། ། གཉིས་པ་དམིགས་རྐྱེན་ནང་སེམས་
ཀྱི་བདག་ཉིད་དུ་སྒྲུབ་པ་ལ་གཉིས། དམིགས་རྐྱེན་དུས་མཉམ་པའི་ཕྱོགས་དགོད་པ་
དང་། སློབ་དཔོན་གྱི་རང་ལུགས་དགོད་པའོ། །དང་པོ་ལ་ཡང་གཉིས། ཕྱོགས་སྔ་
མས་འདོད་ཚུལ་དང་། དེ་ལ་རྩོད་པ་སྤོང་བའོ། །དང་པོ་ནི། ནང་གི་ཤེས་བྱའི་ངོ་བོ་
ནི། །ཕྱི་རོལ་ལྟར་སྣང་གང་ཡིན་ཏེ། ། དོན་ཡིན་རྣམ་ཤེས་ངོ་བོའི་ཕྱིར། །དེ་རྐྱེན་ཉིད་
ཀྱང་ཡིན་ཕྱིར་རོ། །ཞེས་གསུངས་ཏེ། དོན་ནི། ཕྱི་དོན་མེད་ཀྱང་དམིགས་རྐྱེན་མི་
རུང་བའི་སྐྱོན་མེད་དེ། ནང་གི་ཤེས་པའི་ངོ་བོར་གྱུར་པའི་ཤེས་བྱའི་ངོ་བོ་ན་ཡོད་པ་
གང་ཡིན་པ་དེ་ཁོ་ན་དོན་ཏེ་དམིགས་པའི་རྐྱེན་ཡིན་ནོ། ། སྔོན་འཛིན་མིག་གི་རྣམ་པར་
ཤེས་པ་སྔོན་པོའི་ངོ་བོར་སོང་བ་དེའི་ཕྱིར་མིག་ཤེས་ལ་སྔོན་པོར་སྣང་བ་དེ་མིག་ཤེས་དེའི་
སྣང་ཡུལ་ཡིན་པར་མ་ཟད་དེའི་རྐྱེན་ཉིད་ཀྱང་ཡིན་པའི་ཕྱིར་རོ། ། དེ་ཅིའི་ཕྱིར་ཞེ་ན།
150



ནང་གི་རྣམ་པར་ཤེས་པ་ནི་དོན་དུ་སྣང་བ་དང་དེ་ལས་སྐྱེས་པ་ཡང་ཡིན་པས། དེས་ན་
ཤེས་པ་དེའི་དམིགས་པ་ཡང་ཡིན་ལ་རྐྱེན་ཀྱང་ཡིན་པའི་ཆོས་ཉིད་གཉིས་དང་ལྡན་པའི་
ཕྱིར་ནང་ན་ཡོད་པ་ཁོ་ན་དམིགས་པའི་རྐྱེན་ཡིན་ནོ། །གཉིས་པ་རྩོད་པ་སྤོང་བ་ནི། རེ་
ཞིག་ཕ་རོལ་པོས་དེ་ལྟར་ནང་ན་ཡོད་པ་ཁོ་ན་སྣང་བའི་ཡུལ་ཉིད་ཡིན་ལ་ནི་རག་ལ་སྟེ་ཡིན་
དུ་ཆུག་ན། སྔོན་འཛིན་མིག་ཤེས་དེ་སྔོན་པོར་སྣང་བ་དེའི་ཡ་གྱལ་ཕྱོགས་གཅིག་པོ་ཡིན་
པས་དེ་གཉིས་ལྷན་ཅིག་སྐྱེས་པ་མ་ཡིན་ནམ་གོ་སྟེ་དེ་ཉིད་ཅི་ལྟར་ན་རྐྱེན་དང་རྐྱེན་ཅན་
ཡིན་ཞེ་ན། གཅིག་ཆའང་མི་འཁྲུལ་ཕྱིར་ན་རྐྱེན། ཅེས་མིག་ཤེས་ལ་སྔོན་པོར་སྣང་བ་
དང་མིག་ཤེས་གཉིས་ཅིག་ཅར་ཡིན་ནུའང་གཅིག་ཡོད་ན་ཅིག་ཤོས་སྐྱེ་ཞིང་དེ་ལས་བཟློག་
ན་མི་སྐྱེ་བ་ལ་མི་འཁྲུལ་བའི་ཕྱིར་རྐྱེན་དང་རྐྱེན་ཅན་གཉིས་ལྷན་ཅིག་པར་གྱུར་ཏུ་ཟིན་
ཀྱང་རྒྱུ་དང་འབྲས་བུའི་དངོས་པོར་འཁྲུལ་བ་མེད་པའི་ཕྱིར་དེ་མ་ཐག་རྐྱེན་དང་བདག་
རྐྱེན་གཉིས་ལས་གཞན་པའི་དམིགས་རྐྱེན་ལས་སྐྱེ་བའི་རྐྱེན་ཅན་དུ་འགྱུར་ཏེ། འདི་
ལྟར་གཏན་ཚིགས་ཏེ་དེའི་རྒྱུ་མཚན་ནི། གང་ཞིག་ཡོད་ན་གང་ཡོད་པ་དང་གང་ཞིག་
མེད་ན་གང་མེད་པ་དག་ནི། གདུང་ཁྱིམ་ལྟར་ཕན་ཚུན་བརྟེན་པའི་ཚུལ་གྱིས་ཡོད་ན་
ཡོད་པ་དང་མེད་ན་མེད་པ་དག་གི་རྒྱུ་འབྲས་སུ་འཇོག་བྱེད་ཀྱི་མཚན་ཉིད་དེ་དང་ལྡན་པ་
ཉིད་ཡིན་པས་ན་མཚན་ཉིད་དེ་ནི་རྒྱུ་འབྲས་ཅིག་ ཅར་བའི་སྐབས་ སུ་ མ་ཕྲད་རྒྱུ་དང
འབྲས་བུར་ལྡན་པ་རིམ་གྱིས་སྐྱེས་པ་དག་གི་ཡང་མཚན་ཉིད་ཡིན་པར་སྨྲའོ། ཁ་ཅིག་
འདིའི་རྐང་པ་སྔ་མ་ཕྱེད་དང་གསུམ་གྱིས་རྣམ་བདེན་པ་དང་ཕྱི་མ་ཕྱེད་དང་གསུམ་གྱིས་
རྣམ་བརྫུན་པའི་ལུགས་ཀྱི་དམིགས་རྐྱེན་འཆད་བྱེད་ཡིན་ཟེར་ལ། མཁས་གྲུབ་རྗེ་ལྟར་
ན་རྒྱུ་འབྲས་དུས་མཉམ་ཁས་ལེན་པའི་སེམས་ཙམ་པའི་འདོད་པ་འཆད་བྱེད་ཡིན་པར་
མངོན་ཞིང་། རྣམ་ངེས་དར་ཊིཀ་ལས་དེ་འདྲ་བའི་སེམས་ཙམ་པ་མི་འཐད་ཅེས་བཀག་
མོད། འོན་ཀྱང་སེམས་ཙམ་པ་སྤྱིའི་ལུགས་ལ་རྒྱུ་འབྲས་དུས་མཉམ་པ་མི་འཐད་ཅིང་།
དེ་ལྟར་འདོད་པའི་སེམས་ཙམ་པ་ཁ་ཅིག་ཡོད་དམ་སྙམ་སྟེ། ཐེག་བསྡུས་ལས། ཀུན་
གཞི་རྣམ་པར་ཤེས་པ་དང་ཀུན་ནས་ཉོན་མོངས་པའི་ཆོས་དེ་དག་དུས་མཉམ་དུ་གཅིག་གི་
རྒྱུ་ཉིད་དུ་གཅིག་འགྱུར་བར་ཅི་ལྟར་ཞེ་ན། དཔེར་ན་མར་མེའི་མེ་ལྕེ་བྱུང་བ་དང་སྙིང་
པོ་ཚིག་ པ་ ཕན་ཚུན་དུས་མཉམ་པ་དང་། གདུང་ཁྱིམ་ཡང་དུས་མཉམ་དུ་གཅིག་ལ་
151་



གཅིག་བརྟེན་ནས་མི་འགྱེལ་བ་དེ་བཞིན་དུ་འདིར་ཡང་གཅིག་གི་རྒྱུ་ཉིད་དུ་གཅིག་འགྱུར་
བར་བལྟའོ་ཞེས་དང༌། དེའི་དོན་སློབ་དཔོན་དབྱིག་གཉེན་གྱིས་དེ་ལྟར་ན་ལྷན་ཅིག་
འབྱུང་བའི་རྒྱུ་ཡང་བསྟན་པ་ཡིན་ནོ། ། ཞེས་དང༌། དེའི་ཕྱིར་སྡེ་བདུན་རྒྱན་ཡིད་ཀྱི་
མུན་སེལ་ལས། རྒྱུ་འབྲས་དུས་མཉམ་སྲིད་པ་དང་རྒྱུ་འབྲས་ལ་རྫས་གཞན་གྱིས་མ་ཁྱབ་
པར་འདོད་པ་ཆོས་མངོན་པ་བའི་སློབ་དཔོན་དབྱིག་གཉེན་ལ་སོགས་པ་སྔ་མ་དག་གིས་
འདོད་པ་ཙམ་ཡིན་གྱི། ཞེས་གསུངས་པ་ལེགས་བཤད་ཡིན་ནོ། །གཉིས་པ་སློབ་དཔོན་
ཕྱོགས་གླང་གི་རང་ལུགས་འགོད་པ་ལ་ལྔ། རང་ལུགས་འགོད་པ་དངོས་དང་། དེ་ལ་
རྩོད་པ་སྤོང་བ་དང༌། རྣམ་ཤེས་ནུས་པའི་རྟེན་དུ་བཤད་པ་དང་། དེ་དག་གི་མཇུག་
བསྡུ་བ་དང་། ཞར་ལ་བྱུང་བ་གཞན་བཤད་པའོ། ། དང་པོ་ནི། སློབ་དཔོན་སྔ་མ་
དག་གིས་བཤད་པ་དེ་ལྟར་རམ། ཡང་ན། ནུས་པ་འཇོག་ཕྱིར་རིམ་གྱིས་ཡིན། །ཞེས་
སྨོས་ཏེ། དེའི་དོན་མཐར་ཆགས་སུ་འགྲེལ་ན། སྔོ་འཛིན་ཤེས་པ་སྔ་མའི་སྟེང་གི་སྔོར་
སྣང་དབང་ཤེས་ཕྱི་མ་སྔོན་པོའི་རྣམ་ལྡན་དུ་སྐྱེད་པའི་ནུས་པ་དེ་སྔོར་སྣང་དབང་ཤེས་ཕྱི་
མ་སྔོན་པོའི་རྣམ་ལྡན་དུ་འཇོག་བྱེད་ཀྱི་རྐྱེན་ཡིན་པའི་ཕྱིར་རིམ་གྱིས་དབང་ཤེས་ཕྱི་མའི་
དམིགས་རྐྱེན་བྱེད་པ་ཡིན། ཞེས་པ་སྟེ། སྦྱོར་ངག་ཏུ་བསྒྲིལ་ན་སྔོར་སྣང་དབང་ཤེས་
དེའི་དེ་མ་ཐག་རྐྱེན་རང་འགག་པ་ན་རྣམ་ཤེས་ཀྱི་སྟེང་དུ་བཞག་པའི་ནུས་པ་ཆོས་ཅན།
རིམ་གྱིས་དབང་ཤེས་ཕྱི་མའི་དམིགས་རྐྱེན་བྱེད་དེ། རང་འབྲས་སྔོར་སྣང་དབང་ཤེས་
ཕྱི་མ་ལ་སྔོན་པོའི་རྣམ་པ་འཇོག་པའི་རྐྱེན་ཡིན་པའི་ཕྱིར་ཞེས་འགོད་དགོས་ཤིང་། འདི་
ལ་ནུས་པ་འཇོག་པའི་དམིགས་རྐྱེན་ཅེས་གྲགས་ཀྱང་ཁོ་བོས་བསམ་ན་རྣམ་པ་འཇོག་པའི་
དམིགས་རྐྱེན་ཅེས་ཐ་སྙད་བཏགས་ན་ལེགས་པར་སེམས་སོ། ། སྦྱོར་ངག་ཏུ་བསྒྲིལ་ཚུལ་
འདི་ སྡེ་བདུན་ཡིད་ཀྱི་མུན་སེལ་ལྟར་ཡིན་ལ། རང་འགྲེལ་ལྟར་ན་རིམ་གྱིས་ཀྱང་་་་
དམིགས་རྐྱེན་བྱེད་ཚུལ་གཞན་ཡོད་དེ། དབང་ཤེས་ལ་ཕྱི་རོལ་དོན་དུ་སྣང་བ་དེ་ནི་རང་
སྣང་བ་དང་མཐུན་པའི་འབྲས་བུ་ཕྱི་མ་སྐྱེད་པར་བྱེད་པའི་ནུས་པ་ཡིད་ཀྱི་རྣམ་པར་ཤེས་
པའི་རྟེན་ཅན་བྱེད་པས་མི་འགལ་ལོ་ཞེས་པ་སྟེ་གོ་བར་ཟད་དོ། །
གཉིས་པ་རྩོད་པ་སྤོང་བ་ནི། གལ་ཏེ་འོ་ན་ཁྱོད་ནི་ནང་གི་གཟུགས་ཁོ་ན་དམིགས་
པའི་རྐྱེན་ཡིན་པར་འདོད་པ་དེ་ལྟ་ན་ནང་གི་གཟུགས་དེ་དམིགས་རྐྱེན་དང་མིག་དབང་
152



བདག་རྐྱེན་བྱས་པ་ལ་བརྟེན་ནས་མིག་གི་རྣམ་པར་ཤེས་པ་ཅི་ལྟར་སྐྱེ་སྟེ། ཁྱོད་ཀྱི་ནང་
གི་གཟུགས་ཞེས་པ་དེ་མིག་དབང་ལས་འོས་མེད་ཀྱང་དེ་ནི་མིག་ཤེས་ལ་མི་སྣང་བས་
དམིགས་རྐྱེན་ཏུ་ཅི་ལྟར་འགྱུར་ཞེ་ན། དེ་ལ་སློབ་དཔོན་གྱིས། ལྷན་ཅིག་བྱེད་དབང་
ནུས་པ་ཡི། ། ངོ་བོ་གང་ཡིན་དབང་པོའང་ཡིན། ། ཞེས་སྨོས་ཏེ། མིག་གི་དབང་པོ་
གཟུགས་སུ་འདོད་ན་བདེན་ཡང་ཁོ་བ་ཅག་གིས་སྔོན་པོ་དང་སྔོ་འཛིན་མིག་ཤེས་གཉིས་
ལྷན་ཅིག་ཏུ་འབྱུང་བར་བྱེད་པ་ལ་ལྷག་པར་དབང་བའི་ནུས་པ་དེ་ཡི་ངོ་བོ་གང་ཡིན་པ་
དབང་ཤེས་ཕྱི་མའི་རྐྱེན་ཡིན་པར་མ་ཟད་མིག་གི་དབང་པོའང་ཡིན་པར་འདོད་པས་སྐྱོན་
མེད་ལ། སྔོན་པོ་མཐོང་བའི་མིག་གི་དབང་པོ་ནི་ནུས་པ་ཡིན་ཏེ། རང་གི་འབྲས་བུ་སྔོ་
འཛིན་མིག་ཤེས་དེ་དམིགས་རྐྱེན་དང་དེ་མ་ཐག་རྐྱེན་གཉིས་ཡོད་ཀྱང་སྐབས་འགར་མི་སྐྱེ་
བའི་རྟགས་ལས། སྒྲ་དང་དྲི་སོགས་མཐོང་མི་ནུས་པར་སྔོན་པོ་ཁོ་ན་མཐོང་ནུས་ཞེས་
ནུས་པའི་ངོ་བོ་སྤྱི་བམ་ཙམ་ཡོད་པ་ཉིད་དུ་རྗེས་སུ་དཔག་གི། འབྱུང་བའམ་འབྱུང་བ་
ལས་གྱུར་པའི་གཟུགས་སོགས་ཀྱི་ཁྱད་པར་ཞིབ་མོ་ཉིད་དུ་རྗེས་སུ་དཔོག་པ་ནི་མ་ཡིན་
ནོ། ། གསུམ་པ་རྣམ་ཤེས་ནུས་ པའི་རྟེན་དུ་ བཤད་ པ་ནི། དེ་ཡང་རྣམ་རིག་ ལ་མི་་
འགལ། །ཞེས་སོ། །དབང་པོ་ནི་ནུས་པ་ཡིན་པས་དེ་ཡང་ནུས་པ་ཅན་རྣམ་རིག་ལ་ལྷན་
ཅིག་ཏུ་རྟེན་དང་བརྟེན་པ་མི་འགལ་བའོ། །སེམས་ཙམ་པ་ལྟར་ནུས་པ་རྣམ་པར་ཤེས་པ་
ལ་བརྟེན་ནས་ཡོད་ཀྱང་རུང་། མདོ་སྡེ་བ་ལྟར་མིག་སྔར་བསྟན་དུ་མེད་པའི་འབྱུང་
འགྱུར་གྱི་གཟུགས་དེའི་རང་གི་ངོ་བོ་ལ་བརྟེན་ནས་ཡོད་ཀྱང་རུང་སྟེ། འབྲས་བུ་སྐྱེད་
པར་བྱེད་པ་ལ་ཁྱད་པར་མེད་དོ། །བཞི་བ་དེ་དག་གི་དོན་བསྡུ་བ་ནི། དེ་ལྟར་ཡུལ་གྱི་
ངོ་བོ་དང་། །ནུས་པ་ཕན་ཚུན་རྒྱུ་ཅན་དང༌། །ཐོག་མེད་དུས་ནས་འཇུག་པ་ཡིན། །ཞེས་
བྱ་བ་སྨོས་ཏེ། དེ་ལྟར་ཡུལ་གྱི་རྣམ་པ་ཅན་གྱི་མིག་གི་ཤེས་པའི་ངོ་བོ་དང་མིག་དབང་
ནུས་པའི་ངོ་བོ་གཉིས་ཕན་ཚུན་རྒྱུ་ཅན་དུ་འབྲེལ་བ་དང༌། འབྲེལ་བ་དེའི་སྔོན་མཐའ་
དེད་ན་ཐོག་མ་མེད་པའི་དུས་ནས་འཇུག་པ་ཡིན་ནོ། །མིག་ཅེས་བྱ་བའི་ནུས་པ་ལ་བརྟེན་
ནས་རྣམ་པར་ཤེས་པ་སྐྱེས་པ་དང༌། ནང་གི་གཟུགས་ལ་བརྟེན་ནས་རྣམ་པར་ཤེས་པ་
སྐྱེས་ཀྱང་རུང༌། གཟུང་དོན་གྱི་མཐུ་ལས་དོན་དུ་སྣང་བའི་རྣམ་པར་ཤེས་པ་སྐྱེས་པར་
མི་འདོད་པའི་རྒྱུ་མཚན་གྱིས་དོན་དུ་སྣང་བའི་རྣམ་པར་ཤེས་པ་དམིགས་ཀྱིས་མ་བསྟན་པ་
153



སྟེ་དམིགས་ཀྱིས་མ་ཕྱེ་བར་སྐྱེའོ་ཞེས་བཤད་དོ། །ནུས་པ་དང་ནུས་པ་ཅན་གྱི་རྣམ་ཤེས་
འདི་གཉིས་ཀྱང་ཕན་ཚུན་རྒྱུ་ཅན་དང་བརྒྱུད་པ་དེ་ཡང་ཐོག་མ་མེད་པའི་དུས་ཅན་ཡིན་
ཏེ། རེས་འགའ་ནི་ནུས་པ་སྟེ་རིགས་མཐུན་གྱི་བག་ཆགས་ཡོངས་སུ་སྨིན་པ་ལས་རྣམ་
པར་ཤེས་པ་ཡུལ་གྱི་རྣམ་པ་ཉིད་དུ་འབྱུང་ལ། རེས་འགའ་ནི་ཡུལ་དེའི་རྣམ་པ་ཅན་གྱི་
ཤེས་པ་ལས་ནུས་པ་སྐྱེའོ། །ནུས་པ་དེ་ནི་ནུས་པ་ཅན་གྱི་རྣམ་པར་ཤེས་པ་ལས་རྗེས་སུ་
ཡོད་པའི་ཚུལ་གྱིས་གཅིག་དང་ཐ་དད་དུ་བརྗོད་དུ་མེད་ཀྱང་། བཏགས་པར་ཡོད་པའི་
ཚུལ་གྱིས་དེ་གཉིས་ལྡོག་པ་གཞན་ཉིད་དང་ངོ་བོ་གཞན་མ་ཡིན་ པ་ཉིད་དུ་ཅི་དགར་
བརྗོད་པར་བྱའོ། །དེ་ལྟར་ཕྱི་དོན་མེད་ཀྱང་དམིགས་རྐྱེན་དང་དམིགས་བྱེད་གཉིས་ཅིག་
ཅར་བ་དང་རིམ་གྱིས་པ་གང་གི་འདོད་པ་ལྟར་ན་ཡང་ནང་གི་དམིགས་པ་ནི་ཆོས་ཉིད་
གཉིས་དང་ལྡན་པའི་ཕྱིར་དམིགས་པའི་ཡུལ་དུ་འཐད་དོ། །
ལྔ་བ་ཞར་ལ་བྱུང་བ་བཤད་པ་ལ། ནི་ཞེས་པའི་སྒྲ་དགར་བ་དང་ངེས་བཟུང་དང་
ཚིག་གི་ཁ་སྐོང་ལ་འཇུག་ཅེས་པ་གྲགས་ཆེ་ཡང་། དེ་ལས་གཞན་དུ་འཇུག་ཚུལ་མང་དུ་
མཆིས་ཏེ། དམིགས་བརྟག་ལས། དེར་མི་སྣང་བྱེད་དེ་ཡུལ་ནི། ། ཞེས་པའི་ནི་སྒྲ་ཅིའི་
ཕྱིར་ཞེས་པའི་དོན་ཅན་ཡིན་ཏེ། སློབ་དཔོན་དུལ་བ་ལྷས་མཛད་པའི་དམིགས་པ་
བརྟག་པའི་འགྲེལ་བཤད་ལས། ནི་ཞེས་བྱ་བའི་སྒྲ་ནི་གང་གི་ཕྱིར་ཞེས་བྱ་བའི་དོན་
ནོ། །ཞེས་གསུངས་པའི་ཕྱིར། དེ་ནི་དཔེར་ན། བུམ་པ་ནི་མི་རྟག་གོ་ཞེས་པ་ལ་བུམ་
པ་ཅིའི་ཕྱིར་མི་རྟག་ཅེས་བརྗོད་ཆོག་པ་ལྟ་བུའོ། །ཡང་དམིགས་བརྟག་རང་འགྲེལ་ལས།
འདི་ལ་ནི་ཞེས་པའི་ནི་སྒྲ་ཡང་སྒྲ་ལ་འཇུག་སྟེ། འགྲེལ་བཤད་དེ་ཉིད་ལས། ནི་ཞེས་བྱ་
བའི་སྒྲ་ནི་ཡང་ཞེས་བྱ་བའི་སྒྲའི་དོན་དུ་བལྟ་བར་བྱའོ། །ཞེས་གསུངས་པའི་ཕྱིར། དེ་
ཡང་འདི་ལ་ནི་ཞེས་པ་ལ་འདི་ལ་ཡང་ཞེས་བརྗོད་ཆོག་པ་ལྟ་བུའོ། །ཡང་རང་འགྲེལ་ལས།
ཅི་ལྟར་སྲ་ཉིད་ལ་སོགས་པ་ནི་ཞེས་པའི་ནི་སྒྲ་ཉིད་ཅེས་པའི་དོན་ཅན་ཡིན་ཏེ། འགྲེལ་
བཤད་དེ་ཉིད་ལས། ནི་ཞེས་བྱ་བའི་སྒྲ་ནི་ཉིད་ཅེས་བྱ་བའི་དོན་དུ་བལྟ་བར་བྱའོ། །
ཞེས་གསུངས་པའི་ཕྱིར། དེ་ཡང་བུམ་པ་ནི་མི་རྟག་གོ་ཞེས་པ་ལ་བུམ་པ་ཉིད་མི་རྟག་
ཅེས་བརྗོད་པ་ལྟ་བུའོ། །ཡང་རྩ་བར། ནང་གི་ཤེས་བྱའི་ངོ་བོ་ནི། ། ཞེས་པའི་ནི་སྒྲ་
ངེས་ བཟུང་ གི་ དོན་ དང༌ ཚིག་ གི་ གཅོད་ མཚམས་ གཉིས་ ཆར་ ལ་ འཇུག་ པ་ ཡིན་ ཏེ།
154



འགྲེལ་བཤད་དེ་ཉིད་ལས། ནི་ཞེས་བྱ་བའི་སྒྲ་ནི་ངེས་པར་བཟུང་བ་དང་། བར་དུ་
ཆོད་པའི་དོན་དུ་བལྟ་བར་བྱའོ། །ཞེས་གསུངས་པའི་ཕྱིར། དེ་ཡང་དཔེར་ན། དང་
པོ་ནི། ལྷས་སྦྱིན་ནི་མི་ཟེར་རྒྱུ་ལ་ལྷས་སྦྱིན་མི་ངེས་པར་ཡིན་ཟེར་ཆོག་པ་ལྟ་བུ་དང་།
གཉིས་ པ་ འདིའི་ བར་ དུ་ ཆོད་ པ་ ནི་ ཚིག་ གི་ གཅོད་ མཚམས་ ཡིན་ ཏེ། དཔེར་ ན།
འདོད་ཆགས་ཞེ་སྡང་གཏི་མུག་དབང་གིས་ནི། །ཞེས་པའི་ནི་སྒྲ་ལྟ་བུའོ། །སྨྲས་པ། ཕྱི་
དོན་བཀག་ནས་འདི་ སྣང་དངོས་ པོ་ ཀུན། ། སེམས་ཀྱི་ངོ་བོར་གྲུབ་པའི་ཚད་མའི་་་་་
གཞུང་། །དུས་ཀྱི་མཐའ་འདིར་ཅི་དགར་ཤེས་འདོད་པའི། །ཁོ་བོ་འང་སྐལ་བ་བཟང་པོ་
ཅི་སྟེ་མིན། །འགྲོ་བ་བཞི་ཡི་དབང་གྱུར་འབྱུང་པོའི་བྱ། །ཚུལ་འདིར་མི་བཟོད་ལྟས་ངན་
གཏོང་ན་ཡང་། ལེགས་བཤད་སྣང་བས་བློ་ལྡན་ཡིད་ཀྱི་ཁྱིམ། །གསལ་བར་ནུས་པའི་
རྟེན་འབྲེལ་སུ་ཡིས་འགོག། རྣམ་དག་ཁུངས་བཙུན་གཞུང་ལས་བཏུས་པ་དང་། །རང་
གི་བློས་ཀྱང་དཔྱད་པས་དག་པའི་ཕྱིར། ། གཙུག་ལག་གཞུང་ལས་ ཧ་ ཅང་ཕྱིར་ ཐལ་་་
པའི། །ལོག་བཤད་ཉེས་པ་ཤས་ཆེར་མེད་ནམ་སྙམ། ། འོན་ཀྱང་རྣམ་རིག་གྲུབ་མཐའ་
བརླིང་བས་ན། ། བདག་གིས་ཇི་བཞིན་གཏིང་དཔོག་མ་ནུས་དབང་། །ཞྭ་དཔེ་ལྷམ་ལ་
འགེབས་པ་ཡོད་གྱུར་ན། །དེ་ནི་ངེས་པར་བདག་བློའི་སྐྱོན་དུ་བྱོས། །བྱིས་པ་ཆུང་དུས་
འཁྲུལ་གཏམ་སྨྲ་བའི་ཚེ། །དེ་ལ་ཕ་མས་ལྷག་པར་བརྩེ་བ་ལྟར། །བདག་ཀྱང་མི་ཤེས་འོལ་
ཚོད་བགྱིས་གང་ལ། ། ཆེས་ཆེར་བརྩེ་བས་བསྐྱང་བ་ཤིན་ཏུ་རིགས། །ཚུལ་འདི་ཕྱོགས་
གླང་ཆོས་ གྲགས་ཡབ་སྲས་ཀྱི། །སྤྱན་སྔར་ཀུན་བཟང་མཆོད་ སྤྲིན་ཚོགས་གྱུར་ཏེ། །
མཆོད་ཡུལ་དམ་པ་རབ་དགྱེས་འཛུམ་མཛད་པས། །འཇིག་རྟེན་རྒུད་ཚོགས་འདི་ཀུན་ཞི་
གྱུར་ཅིག ལུང་རིགས་སྤྲིན་སྔོན་འཁྲིགས་པའི་བ་གམ་ནས། ། ལེགས་བཤད་དབྱར་
སྐྱེས་རྔ་གསང་འདི་བསྒྲགས་པས། ། མང་ཐོས་དོན་གཉེར་མདོངས་མཐའ་གར་བསྒྱུར་
ཅིང་། །ཕན་དང་བདེ་བའི་མངལ་གྱིས་སྒེག་གྱུར་ཅིག། ཚད་མའི་ལུགས་བཟང་འདབ་
བརྒྱའི་ཚལ་ཡངས་པོར། ། ཐོས་བསམ་བུང་བའི་ཕུར་ལྡིང་རྟག་རོལ་ཅིང་། །བློ་གསལ་
ཟབ་དོན་སྦྲང་རྩིར་ལོངས་སྤྱོད་པའི། ། དཔལ་འདི་ནམ་ཡང་ཉམས་པ་མེད་གྱུར་ཅིག།
བདག་ཀྱང་སྐྱེ་བ་ཀུན་ཏུ་ཚད་མ་པའི། ། གཞུང་བཟང་འདི་ལ་གཞན་དྲིང་མི་འཇོག་་
པའི། ། སྤོབས་པ་བརྙེས་ཤིང་གཏན་ཚིགས་རིག་པའི་དོན། ། སྨྲ་ལ་འགྲན་ཟླ་མེད་པའི་
155



དབང་ཐོབ་ཤོག། ཅེས་དམིགས་པ་བརྟག་པའི་འགྲེལ་བ་མུ་ཏིག་འཕྲེང་མཛེས་ཞེས་བྱ་བ་འདི་ནི་
ཨ་ལག་ཤ་ལྷ་རམས་པ་ངག་དབང་བསྟན་དར་ཞེས་བགྱི་བས་སྦྱར་བའོ། །འདིས་ཀྱང་རྒྱལ་པའི་བསྟན་
པ་རིན་པོ་ཆེ་ཡུན་རིང་དུ་གནས་པར་གྱུར་ཅིག། ཞེས་པ་འདི་ནི་སྐུ་འབུམ་བྱམས་པ་གླིང་དུ་དཔར་དུ་
བསྒྲུབས་པའོ། །སརྦ་མངྒ་ལཾ། །
156



༄༅། །དཔལ་ཆོས་ཀྱི་གྲགས་པས་མཛད་པའི་རྒྱུད་གཞན་
གྲུབ་པ་ཞེས་བྱ་བའི་བསྟན་བཅོས་ཀྱི་འགྲེལ་བ་
མཁས་པའི་ཡིད་འཕྲོག་ཅེས་བྱ་བ་བཞུགས་སོ། །
ཨོཾ་བདེ་ལེགས་སུ་གྱུར་ཅིག ན་མོ་གུ་རུ་ཏཱ་རེ་ཡ། འདི་སྣང་བརྫུན་ཕུག་རིག་
པས་ཀློང་ནས་རྡོལ། །རྟེན་འབྱུང་སྟོན་པའི་ངག་ལ་དབང་བསྒྱུར་ཅིང་། །བློ་གསལ་ཡིད་
ལ་དོན་བཟང་འཇོ་བའི་དཔལ། ། གཉིས་མེད་བླ་མ་བདག་གི་གཙུག་ན་རྒྱལ། །ལུང་
རིགས་ཚ་ཟེར་རྣོན་པོ་སྤྲོ་སྟངས་ཀྱིས། །ལོག་རྟོག་མུན་པ་སྟུག་པོའི་ཚོགས་བསལ་ནས། །
ཆོས་ཀྱི་པད་ཚལ་བཞད་པའི་སྙན་པ་ཆེ། །འཛམ་གླིང་རྒྱན་དུ་གྲགས་པ་རྟག་ཏུ་མཆོད། །
ཚད་མའི་གཞུང་ཆེན་དཔག་དཀའ་ཆུ་ཡི་གཏེར། །གཅིག་ཏུ་བརླིང་བའི་ཕྱིར་ན་སྤྱི་བརྟོལ་
གྱིས། །བབ་ཅོལ་ཅ་ཅོ་བསྒྲིག་འདི་མི་མཛེས་ཀྱང་། །༢ ཕ བགས་ཡུལ་འགྲེལ་བ་བརྟེན་སླད་
མཉན་པར་འོས། །དེ་ལྟ་ན་ཡང་བྱིས་པའི་བློ་རྩལ་གྱིས། ། བརྟག་ཅིང་དཔྱད་པས་བྱས་
མོད་ཆོས་ཀྱི་ཚིག། བྲག་ཆ་བཞིན་དུ་བརྡའ་དོན་མ་ཕྲད་པས། །རང་འདོད་ཕྱོགས་དང་
འགལ་ན་གཞན་དུ་བྱོས། །གང་ལྟར་ཟླ་བ་ལ་ནི་རྒྱུ་སྐར་འོད། །གསལ་བྱེད་གྲོགས་སུ་གྱུར་
ལས་ གནོད་མིན་ལྟར། ། ཤེས་རབ་དབང་པོ་ཞན་པའི་རིགས་ཅན་འགའ། ། རྗེས་སུ་་་
གཟུང་ཕྱིར་འདི་བཞིན་འཆད་ལ་སྤྲོ། །དེ་ལ་འདིར་དཔལ་ཆོས་ཀྱི་གྲགས་པས་མཛད་པའི་
ཚད་མའི་བསྟན་བཅོས་སྡེ་བདུན་དུ་གྲགས་པ་ལས། འཕྲོས་པ་ཡན་ལག་ལྟ་བུ་བསྟན་
བཅོས་བཞིའི་ཡ་གྱལ་རྒྱུད་གཞན་གྲུབ་པ་ཞེས་བྱ་བ་དེ་བཤད་པར་བྱ་བ་ལ་གཉིས། སྤྱིའི་
དོན་དང༌། གཞུང་གི་དོན་ནོ། དང་པོ་ནི། བསྟན་བཅོས་འདི་རྩ་བ་གང་ལས་
འཕྲོས་པ་ཡིན་ཞེ་ན། རྣམ་འགྲེལ་མངོན་སུམ་ལེའུ་ལས། དེ་ཡི་དེ་ནི་བདག་ཉིད་
ཡིན། །ཞེས་དང་། རྣམ་ངེས་ལས། སྔོན་པོ་ལ་སོགས་པ་ཉམས་སུ་མྱོང་བ་ཞེས་བྱ་བ་
ཡང་དེའི་རང་གི་ངོ་བོ་ཉིད་ཉམས་སུ་མྱོང་བ་ཡིན་ནོ། །ཞེས་སོགས་ཀྱི་སྐབས་སུ་གཟུགས་
སྒྲ་ལ་སོགས་པའི་ཆོས་སུ་སྣང་བ་ཐམས་ཅད་རང་གི་སེམས་ཀྱི་སྣང་ཆ་ཉམས་སུ་མྱོང་བ་
167



ཙམ་དུ་བཤད་པ་དག་ལས་འཕྲོས་སོ། བསྟན་བཅོས་འདིའི་བརྗོད་བྱ་ཁོང་དུ་ཆུད་པ་ལ་
སེམས་ཙམ་པའི་གྲུབ་མཐའ་མི་ཤེས་ པའི་ ཐབས་ མེད་པས། དེ་ཅུང་ཟད་དགྲོལ་ན།
དེ་ཡང་སེམས་ཙམ་དུ་སྨྲ་བ་དང་རྣམ་པར་རིག་པ་ཙམ་དུ་སྨྲ་བ་གཉིས་དོན་འདྲ་ཞིང་།
རྣམ་པར་རིག་པ་ཙམ་ཞེས་པའི་ཙམ་སྒྲས་དམིགས་བྱེད་ཤེས་པ་ཙམ་ལས་དམིགས་བྱ་དོན་
གཞན་ཡོད་པ་འགོག་སྟེ། ཉི་ཤུ་བའི་འགྲེལ་བཤད་ལས། རྣམ་པར་རིག་པ་ཙམ་ཞེས་
བྱ་བ་ནི་དམིགས་པ་དང་བྲལ་བ་ སྟེ། ཞེས་ གསུངས་ པའི་ཕྱིར། འོ་ན་ཤེས་པའི་་་
དམིགས་ཡུལ་མེད་ན་ཤེས་བྱ་ཡང་མེད་དམ་ཞེ་ན། སེམས་དང་སེམས་ལས་བྱུང་བ་ཁོ་ན་
ཡོད་པར་འདོད་དེ། དེ་ཉིད་ལས། འབའ་ཞིག་པའི་རྣམ་པར་རིག་པ་ཙམ་སྟེ་གཟུང་
བ་དང་འཛིན་པ་དང་བྲལ་བའི་སེམས་དང་སེམས་ལས་བྱུང་བ་ཞེས་བྱ་བའི་ཐ་ཚིག་གོ
ཞེས་གསུངས་པའི་ཕྱིར། མདོར་ན་རྣམ་པར་རིག་པ་ཙམ་དུ་སྨྲ་བ་ནི་ཤེས་བྱ་ཐམས་ཅད་
ཤེས་པའི་བདག་ ཉིད་དུ་སྨྲ་བ་ སྟེ། ཤེས་པའི་བདག་ཉིད་ཅེས་པ་ཡང་མེ་ནི་ཚ་བའི་
བདག་ཉིད་ཡིན་པས་ཚ་བ་ལས་ལོགས་སུ་མེད་ཅེས་པ་ལྟར་ཤེས་པ་ལས་ལོགས་སུ་ཤེས་བྱ་
མེད་པར་འདོད་དོ། དེ་ཡང་ཡིན་ཏེ། རྣམ་པར་ཤེས་པ་ཉིད་གཟུགས་དང་སྒྲ་ལ་
སོགས་ པར་ གྱུར་ པའི་ སྒོ་ ནས་ གཟུགས་ སྒྲ་ སོགས་ སུ་ སྣང་ བ་ བྱུང་ བ་ མ་ གཏོགས།
གཟུགས་སྒྲ་སོགས་རང་གི་ངོས་ནས་རྣམ་པ་གཏད་པ་མ་ཡིན་པས་གཟུགས་སོགས་མཐོང་
བའི་ཤེས་པ་དེ་དག་དོན་ལ་སེམས་མཐོང་བ་ཡང་ཡིན་ཏེ། ཐེག་བསྡུས་ལས། དེ་ལྟར་
སེམས་མཉམ་པར་བཞག་པ་ན་ཤེས་བྱའི་གཟུགས་བརྙན་རྣམ་པར་བསྔོས་པ་ལ་སོགས་པ་
གང་དང་གང་མཐོང་བ་དེ་ཉིད་སེམས་མཐོང་བ་སྟེ། ཞེས་གསུངས་པའི་ཕྱིར། རྣམ་
པར་ཤེས་པ་ཉིད་གཟུགས་སྒྲ་ལ་སོགས་པར་གྱུར་ནས་དེ་ལྟར་སྣང་བ་ཡང་ཡིན་ཏེ། སུམ་
ཅུ་བ་ལས། སྣ་ཚོགས་དག་ནི་གང་བྱུང་བ། །རྣམ་པར་ཤིས་པ་གྱུར་པ་སྟེ། །ཞེས་དང་།
དེའི་འགྲེལ་བ་བློ་བརྟན་གྱིས་མཛད་པ་ལས། བདག་དང་ཆོས་རྣམས་དངོས་པོ་ལ་ཉེ་
བར་འདོགས་པ་ནི་མ་ཡིན་ནོ་ཞེས་བྱ་བ་དེ་ཅི་ལྟ་བུ་ཞེ་ན། བདག་དང་ཆོས་རྣམས་ནི་
རྣམ་པར་ཤེས་པ་གྱུར་པ་ལས་ཕྱི་རོལ་ན་མེད་ པའི་ ཕྱིར་རོ། ། ཞེས་གསུངས་ པའི་ཕྱིར།
དེ་ལྟར་གཟུགས་དང་སྒྲ་ལ་སོགས་པའི་སྐྱེ་མཆེད་བཅུ་བོ་ཐམས་ཅད་ནང་གི་ཤེས་པའམ་
དེའི་བག་ཆགས་གང་རུང་གིས་ཉེར་ལེན་བྱས་པ་ལ་བརྟེན་ནས་བྱུང་བ་ཡིན་པས་ཕྱི་རོལ་
158



རྡུལ་བསགས་པའི་གོང་བུ་དང་བེམ་པོ་ཟེར་བ་མི་འདོད་པའི་རྒྱུ་མཚན་ཡང་དེ་ལ་ཐུག་པ་
ཡིན་ནོ། ། མདོར་ན་སྔོན་པོ་སྣང་བ་ལྟ་བུ་ལ་མཚོན་ན། རང་ཅིག་གིས་སྐྱེ་བ་སྔོན་མ་
རྣམས་སུ་སྔོན་པོ་ལན་ མང་དུ་མཐོང་བ་ལ་བརྟེན་ནས་སླར་སྔོན་པོ་སྣང་བྱེད་ཀྱི་བག་
ཆགས་བཞག་པ་དེ་ཉིད་ཚེ་འདིར་སྨིན་པ་ན། བག་ཆགས་དེ་ཉིད་ཆ་གཉིས་སུ་གྱེས་ཏེ་
ཆ་གཅིག་སྔོན་པོ་དང་ཆ་གཅིག་སྔོ་འཛིན་མིག་ཤེས་སུ་གྱུར་པ་ཡིན་པས་སྔོན་པོ་དང་སྔོ་
འཛིན་མིག་ཤེས་གཉིས་ཉེར་ལེན་གཅིག་ལས་སྐྱེས་པར་གྲུབ་པོ། །ཉེར་ལེན་གཅིག་ལས་
སྐྱེས་པས་རྫས་གཅིག་ཏུ་ཡང་གྲུབ་སྟེ། དེ་གཉིས་རྫས་སུ་གཅིག་ཅེས་པའི་རྫས་དེ་ཉེར་
ལེན་བག་ཆགས་དེ་ལ་བྱེད་པའི་ཕྱིར་རོ། །དེའི་ཕྱིར་ལྷས་སྦྱིན་ལ་སྣང་བའི་སྔོན་པོ་ལྷས་
སྦྱིན་རང་གི་བག་ཆགས་ལས་གྲུབ་པ་ཡིན་པས་མཆོད་སྦྱིན་ལ་མི་སྣང་སྟེ། དཔེར་ན་
དམྱལ་བའི་མེ་དེ་དམྱལ་བ་པ་རང་གི་ལས་ཀྱི་བག་ཆགས་ལས་གྲུབ་པ་ཡིན་པས་མི་ལ་མི་
སྣང་བ་བཞིན་ནོ། །དེ་ལྟར་ཁས་བླངས་ན་ཀུན་གཞི་བཞེད་པ་དག་གིས་དེ་ལྟ་བུ་བག་
ཆགས་ཀུན་གཞི་དང་མིག་ཤེས་ སོགས་ཀྱི་དམིགས་ཡུལ་དུ་བཤད་པ་དང༌། ལུགས་་
འདིར་ཡང་དམིགས་བརྟག་ལས། ནུས་པ་འཇོག་ཕྱིར་རིམ་ཀྱིས་ཡིན། །ཞེས་སྔོ་འཛིན་
མིག་ཤེས་ སྔོན་པོའི་རྣམ་པ་ཅན་དུ་སྐྱེད་པའི་བག་ཆགས། སྔོ་འཛིན་མིག་ཤེས་ཀྱི་་་༌་
དམིགས་རྐྱེན་དུ་བཤད་པ་དག་ལེགས་པར་བཤད་པར་འགྱུར་རོ། ། དེ་ལྟར་ཡང་ཡིན་ཏེ།
སྔོ་འཛིན་མིག་ཤེས་ཀྱིས་སྔོན་པོ་དམིགས་ཟེར་བ་ཡང་བག་ཆགས་ཉིད་སྔོན་པོར་དམིགས་
པ་ལ་ཟེར་བ་ཡིན་ པས་དེའི་ཚེ་བག་ཆགས་ལས་ལོགས་སུ་སྔོན་པོ་མེད་ཅིང་། དེའི་
དམིགས་པའི་གཞིའམ་རྐྱེན་གང་ཡིན་ཞེས་བཙལ་ན་བག་ཆགས་ལས་གཞན་མི་རྙེད་པས།
དངོས་པོ་ལ་བག་ཆགས་དམིགས་པ་ཡིན་ཡང་སྔོན་པོ་དམིགས་པར་རློམ་པ་ཡིན་ནོ། །
དེའི་ཕྱིར་ལྷས་སྦྱིན་དང་མཆོད་སྦྱིན་གཉིས་ཀས་སྔོན་པོ་གཅིག་ལ་ཐུན་མོང་དུ་བལྟས་པའི་
ཚེ་གཅིག་ལ་སྣང་བ་ཅིག་ཤོས་ལ་སྣང་བ་ཡིན་ཡང༌། དེ་གཉིས་ ཀས་སྔོན་པོ་གཅིག་
མཐོང་ཞེས་རློམ་པ་ཙམ་དུ་ཟད་དོ། ། མདོར་ན་ལྷས་སྦྱིན་གྱི་ལུས་ངག་ཡིད་གསུམ་ལྷས་
སྦྱིན་རང་གི་བག་ཆགས་ལས་གྲུབ་པ་ཡིན་པས། དེ་དག་མཆོད་སྦྱིན་ལ་སྣང་དུ་མེད་པ་
ཡིན་ཞེས་བཞེད་པ་ལ། ཕྱི་དོན་སྨྲ་བ་དག་གིས་འདི་ལྟར་རྒོལ་ཏེ། སེམས་ཙམ་པ་ཁྱོད་
ལྟར་ན་ཁྱོད་ལས་རྒྱུད་ཐ་དད་པའི་སེམས་ཅན་གཞན་ཚད་མས་མ་གྲུབ་པར་འགྱུར་ཏེ།
159



རྒྱུད་གཞན་པའི་སེམས་ཅན་དེ་དག་རང་རང་གི་བག་ཆགས་ལས་གྲུབ་པ་གང་ཞིག དེ་
དག་ཁྱོད་ཀྱི་ཚད་མ་ལ་སྣང་དུ་མི་རུང་བའི་ཕྱིར། ཞེས་རྒོལ་བའི་རྩོད་པ་དེ་དག་བཟློག་
པའི་དོན་དུ་རྒྱུད་གཞན་གྲུབ་པ་ཞེས་བྱ་བའི་བསྟན་བཅོས་ལོགས་སུ་མཛད་པ་ཡིན་ནོ། །
དེའི་ཕྱིར་བསྟན་བཅོས་འདིའི་བརྗོད་བྱ་ནི་རྒྱུད་གཞན་ཡོད་པ་ཉིད་དོ། ། དགོས་པ་ནི་
ཐམས་ཅད་མཁྱེན་པ་སྒྲུབ་བྱེད་ཀྱི་རྩ་བའི་རྒྱུ་སྙིང་རྗེ་ཆེན་པོ་ཡིན་ཞིང་རྒྱུད་གཞན་མེད་ན་
སྙིང་རྗེ་དེའི་དམིགས་ཡུལ་སྟོངས་པར་འགྱུར་བ་དེ་བཟློག་པའི་ཆེད་དུའོ། །ཉིང་དགོས་ནི་
སྙིང་རྗེ་ཆེན་པོ་དེ་ཉིད་སྐྱེ་བ་དུ་མར་གོམས་པ་ལས་ཚད་མའི་སྐྱེས་བུ་མཐར་ཐུག་གྲུབ་པ་
དེའོ། །ཉིང་དགོས་ཀྱང་བསྟན་བཅོས་འདིས་སྒྲུབ་པར་བྱེད་པས་འབྲེལ་བ་ཡང་དོན་གྱིས་
གྲུབ་པོ། །
གཉིས་པ་གཞུང་དོན་ལ། མཚན་དོན་དང་། གཞུང་དངོས་གཉིས། དང་པོ་
ནི། རྒྱ་གར་སྐད་དུ། སརྙནཱནྱཏར སིནྡནཱམཔྲཀརཎ། བོད་སྐད་དུ་རྒྱུད་གཞན་གྲུབ་
པ་ཞེས་བྱ་བའི་རབ་ཏུ་བྱེད་པ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །
ཞེས་པའོ། །གོ་བར་ཟད་དོ། །གཉིས་པ་ནི། གཞུང་དངོས་བཤད་པར་བྱ་བ་ལ་གཉིས།
རྩོད་པའི་གླེང་བསླང་བ་དང་། ཅི་ལྟར་རྩོད་པའི་ཚུལ་ལོ། །དང་པོ་ལ་རྩ་བ་དང་འགྲེལ་
བའོ། །རྩ་བ་ནི། ཕྱི་རོལ་དོན་དུ་སྨྲ་བ་དག་གིས། ལུས་དང་ངག་གི་ལས་བེམ་པོ་ཡིན་
པས། སེམས་ཙམ་པ་ཁྱོད་ལྟར་ན་ལུས་ངག་གི་ལས་ཀྱང་མེད་པས་གཞན་སེམས་དཔོག་
པའི་རྟགས་མེད་ལ། ངེད་ལྟར་ན་གཞན་སེམས་དཔོག་པའི་རྟགས་འདི་ལྟར་ཡོད་དེ།
རང་གི་ལུས་ངག་གི་ལས་རྣམས་ཀུན་སློང་གི་བློ་སྔོན་དུ་འགྲོ་བ་ཡི་སྟེ་འགྲོ་བ་ཅན་གྱི་བྱ་བ་
ཡིན་པར་མཐོང་ནས། ཕྱིས་སུ་རྒྱུད་གཞན་ལའང་དེ་ལྟ་བུ་ཀུན་སློང་གཡོ་བ་འཛིན་པའི་
ཕྱིར་ཞེ་ན། གལ་ཏེ་དེ་ཙམ་གྱིས་གཞན་རྒྱུད་ཀྱི་བློ་ཤེས་པར་འགྱུར་ན་སེམས་ཙམ་པ་
ངེད་ལ་ཡང་ཚུལ་འདི་དང་ཆ་མཚུངས་པ་ཞིག་ཡོད་ཅེས་པ་ནི་རྩ་བའོ། ། འགྲེལ་བ་ནི།
གལ་ཏེ་མདོ་སྡེ་བ་ཁྱོད་བདག་ཉིད་ཀྱི་རྒྱུད་ལ་ལུས་ཀྱི་བྱ་བ་དང་ངག་གི་བརྗོད་པ་གང་དག་
ཡིན་པ་ཐམས་ཅད་ཀུན་སློང་གི་སེམས་ཀྱི་གཡོ་བ་སྔོན་དུ་འགྲོ་བའི་རྒྱུ་མཚན་ཅན་དག་
ཡིན་པར་མཐོང་ནས་རྒྱུད་གཞན་ལ་བྱ་བ་དེ་དག་མཐོང་བའི་རྟགས་ལས་སེམས་གཡོ་བ་
རྗེས་སུ་དཔོག་པར་བྱེད་པ་ཡིན་ན། ཚུལ་འདི་ནི་སེམས་ཙམ་པ་ལ་ཡང་ཆ་མཚུངས་ཙམ་
160



ཡོད་པས་སེམས་ཙམ་དུ་སྨྲ་བ་ངས་ཀྱང་གཞན་གྱི་སེམས་རྗེས་སུ་དཔག་པར་བྱ་ནུས་ཏེ།
དེ་དཔོག་པའི་རྟགས་ཀྱང་ང་ལ་ཡོད་པའི་ཕྱིར་དང༌། རྟགས་དེ་ཡང་བདག་གི་ཤེས་པ་
ལས་གཞན་པའི་རྒྱུད་གཞན་གྱི་སེམས་ཇི་ལྟར་གཡོ་བའི་ཁྱད་པར་མེད་པར་ཕ་རོལ་བོའི་
ལུས་ངག་གི་རྣམ་རིག་ཇི་ལྟ་བའི་རྣམ་པ་ཅན་གྱི་ལུས་ངག་གི་རྣམ་པར་རིག་བྱེད་དུ་སྣང་
བའི་ཤེས་པ་དེ་ལྟ་བུ་དག་རང་རྒྱུད་ལ་ཡོད་པར་མི་འདོད་དོ་ཞེས་པ་ནི་འགྲེལ་བའོ། །
གཉིས་པ་ཅི་ལྟར་རྩོད་པའི་ཚུལ་ལ་གཉིས། མདོར་བསྟན་པ་དང་། རྒྱས་པར་
བཤད་པའོ། །དང་པོ་ནི། མདོ་སྡེ་བས་གལ་ཏེ་སེམས་ཙམ་པ་ཁྱོད་གཞན་གྱི་ཀུན་སློང་
གི་ཤེས་པའི་བྱེད་པ་སྟེ་ལུས་ངག་གི་རྣམ་རིག་ཇི་བཞིན་མ་མཐོང་བ་དེ་ལྟ་ན་དེ་མ་དམིགས་
པའི་ཕྱིར་གཞན་གྱི་སེམས་རྗེས་སུ་དཔག་པར་མི་རུང་ངོ་ཞེ་ན། སེམས་ཙམ་པས་ཉེས་པ་
དེ་ནི་ཁྱོད་ལ་ཡང་འདྲ་བར་འཇུག་པའི་ཕྱིར་དང་བདག་ཁོ་ན་ལ་མ་ཡིན་ཏེ། ཕ་རོལ་པོ་
མདོ་སྡེ་བ་ཁྱོད་ཀྱིས་ཀྱང་གཞན་གྱི་ཤེས་པ་སྔོན་དུ་འགྲོ་བའི་རྟགས་ཅན་གྱི་སེམས་དེ་དག་
མངོན་སུམ་ཀྱིས་མཐོང་བ་ལྟར་ནམ་ཡང་མ་མཐོང་བའི་ཕྱིར་དེས་ཀྱང་དེ་དག་ཤེས་པར་མི་
འགྱུར་རོ། །གཞན་གྱི་སེམས་ཇི་ལྟ་བ་བཞིན་མཐོང་མི་ནུས་པའི་རྒྱུ་མཚན་ནི། སེམས་
ཅན་རྣམས་གཟུང་འཛིན་གྱི་རྣམ་རྟོག་དང་མ་བྲལ་བ་ཡིན་ཞིང་། གཞན་གྱི་སེམས་ཀྱི་ངོ་
བོ་ནི་གཟུང་འཛིན་གྱི་རྣམ་རྟོག་དང་བྲལ་ཞིང་གཉིས་སུ་མེད་པ་དང་བརྗོད་དུ་མེད་པའི་
བདག་ཉིད་དུ་གནས་པ་ཡིན་པས། གཟུང་འཛིན་གྱི་རྣམ་རྟོག་དང་བཅས་པའི་སེམས་
ཀྱིས་དེ་དང་བྲལ་བའི་སེམས་ཀྱི་ངོ་བོ་ཇི་ལྟ་བ་བཞིན་དུ་མཐོང་དུ་མེད་པ་ཡིན་ནོ། །དེའི་
ཕྱིར་གཞན་གྱི་སེམས་མ་ཟད་རང་གི་སེམས་ཀྱང་ཇི་ལྟ་བ་བཞིན་མཐོང་མི་ནུས་པ་ཡང་
ཡིན་ཏེ། ཉི་ཤུ་བ་ལས། གཞན་སེམས་རིག་པའི་ཤེས་པ་ནི། །དོན་བཞིན་མ་ཡིན་ཇི་
ལྟར་ དཔེར། ། རང་ སེམས་ ཤེས་ པ་ ཞེས་ གསུངས་ ཤིང་། དེའི་ འགྲེལ་ བཤད་ ལས།
རང་གི་སེམས་དེ་དང་གཞན་གྱི་སེམས་དེ་ཡང་སངས་རྒྱས་བཅོམ་ལྡན་འདས་རྣམས་ཀྱིས་
ཅི་ལྟར་བརྗོད་དུ་མེད་པའི་བདག་ཉིད་དུ་ཐུགས་སུ་ཆུད་པ་དེ་བཞིན་དུ་སྲོག་ཆགས་རྣམས་
ཀྱིས་རང་གི་སེམས་མ་རིག རྣལ་འབྱོར་བས་ཀྱང་གཞན་གྱི་སེམས་མི་རིག་གོ། དེ་ལྟ་
བས་ན་རང་གི་སེམས་ཤེས་པ་དང་གཞན་གྱི་སེམས་ཤེས་པ་གཉིས་ཀ་ཡང་དོན་ཇི་ལྟ་བ་
བཞིན་དུ་མ་ཡིན་ནོ། ། ཞེས་ དང་། དེའི་ཕྱིར་གཟུང་བའི་ཆས་སྒྲིབ་པས་ རང་དང་་
161



གཞན་གྱི་སེམས་ཀྱི་ངོ་བོ་ལ་སྲོག་ཆགས་རྣམས་དང་རྣལ་འབྱོར་པས་རང་གི་སེམས་དང་
གཞན་གྱི་སེམས་བརྗོད་དུ་མེད་པའི་བདག་ཉིད་དུ་མ་རིག་སྟེ། ཞེས་གསུངས་པའི་ཕྱིར།
ལུང་དེ་དང་སུམ་ཅུ་པ་ལས། དེ་མ་མཐོང་བར་དེ་མི་མཐོང་། ། ཞེས་ཡོངས་གྲུབ་མངོན་
སུམ་དུ་མ་མཐོང་བར་དུ་གཞན་དབང་མངོན་སུམ་དུ་མི་མཐོང་བར་བཤད་པ་དག་གནད་
གཅིག་གོ། །འོན་ཀྱང་རང་གི་སེམས་ཇི་ལྟ་བ་བཞིན་མི་མཐོང་བར་བཤད་པ་འདི་ཀུན་
གཞི་ཁས་ལེན་པ་ལྟར་ན་ཀུན་གཞི་དང་ལུགས་འདི་ལ་ནི་རྩ་བའི་རྣམ་ཤེས་ལྟ་བུ་གཅིག་ལ་
གོ་དགོས་ཏེ། དེ་ལྟ་མ་ཡིན་ན་སོ་སྐྱེའི་རྒྱུད་ལ་རང་རིག་ཚད་མ་གཏན་མེད་དུ་འགྱུར་
བའི་ཕྱིར་རོ། །
གཉིས་པ་རྩོད་ཚུལ་རྒྱས་པར་བཤད་པ་ལ་གཉིས། རྩོད་ལན་གྱི་སྒོ་ནས་རྒྱུད་
གཞན་ཡོད་པར་སྒྲུབ་པ་དང་། དེ་ལ་རྩོད་པ་སྤོང་བའོ། །དང་པོ་ལ་གསུམ། གཞན་
སེམས་སྒྲུབ་པའི་རྟགས་གཞན་དུ་འདོད་པ་མི་འཐད་པར་བསྟན་པ་དང་། དེ་རང་གི་
ཤེས་པས་སྒྲུབ་པར་བསྟན་པ་དང་། རྨི་ལམ་ན་ཡང་དེ་དང་འདྲ་བར་བསྟན་པའོ། །
དང་པོ་ནི། གལ་ཏེ་མདོ་སྡེ་བས་བདག་ཉིད་ཀྱི་སེམས་དེ་རྒྱུད་གཞན་ལ་ཡོད་པའི་སེམས་
དེ་དག་གི་རྒྱུ་མཚན་ཉིད་དུ་མི་རུང་བའི་ཕྱིར་རོ། །འོ་ན་ཅི་ཡིན་ཞེ་ན། དེ་མི་རུང་ཡང་
གཞན་གྱི་སེམས་ཤེས་པར་འགྱུར་བའི་རྒྱུ་མཚན་གཞན་ཞིག་ཡོད་པར་འགྱུར་རོ་ཞེ་ན། །
སེམས་ཙམ་པས་དེ་དེའི་རྒྱུ་མཚན་དུ་ཇི་ལྟར་མི་རུང་ཞེས་དྲིའོ། །མདོ་སྡེ་བ་ན་རེ། རང་
གི་རྒྱད་ལ་ཕ་རོལ་པོའི་ཀུན་ནས་སློང་བའི་སེམས་སོ་སོ་ཡང་དག་པར་མྱོང་བ་མེད་པའི་
ཕྱིར། དེར་མ་ཟད་དང་སྒྲས་བསྡུས་པའི་ང་འགྲོའོ་ང་སྨྲའོ་ཞེས་བདག་ཉིད་དང་འབྲེལ་
བར་སྣང་བའི་ལུས་ངག་གི་རྣམ་པར་རིག་བྱེད་འདི་དག་ནི་བདག་ཉིད་ཀྱི་སེམས་ཀྱི་རྟེན་
ཅན་ཏེ་རྒྱུ་མཚན་ཅན་ཡང་ཡིན་པས་དེ་དག་བདག་ཉིད་ཁོ་ན་ལ་འབྲེལ་བར་མཐོང་བའི་
ཕྱིར། ཏེ་སྒྲས་དྲངས་པའི་ཚིག་ལྷག་མ་ནི། གཞན་རྒྱུད་ལ་ཡོད་པའི་ལུས་ངག་གི་བྱ་བ་
དེ་དག་ཀྱང་། རང་རྒྱུད་ཀྱི་སེམས་ཀྱི་རྟགས་ལ་བརྟེན་ནས་རྗེས་སུ་དཔག་དགོས་པ་དེ་
ལྟ་བུ་ཞིག་ཡིན་པར་འགྱུར་ན་ནི། ཕ་རོལ་པོ་འགྲོ་བ་དང་སྨྲ་བ་དག་ལ་དམིགས་ནས་
ཀྱང་ང་འགྲོའི་ང་སྨྲའོ་ཞེས་བདག་གི་བྱ་བ་དེ་དང་འདྲ་བར་དམིགས་པར་འགྱུར་བ་ཞིག་
ཏུ་གྲང་ན། དེ་ལྟ་མ་ཡིན་པར་དེ་འགྲོའོ་དེ་སྨྲའོ་ཞེས་གཞན་དང་འབྲེལ་བར་མཐོང་བ་
162



དེའི་ཕྱིར་གཞན་སེམས་དཔོག་པའི་རྒྱུ་མཚན་ནི་རྟགས་གཞན་ཞིག་ཡོད་པར་གྲུབ་པ་ཡིན་
ནོ་ཞེ་ན། སེམས་ཙམ་པ་ན་རེ། ཁྱོད་ལ་ལྟོས་ཏེ་གཞན་ལ་སྟེ་ངེད་ལ་ཡང་རང་གི་རྒྱུད་
ཀྱི་ཀུན་ནས་སློང་བར་བྱེད་པའི་སེམས་དེ་ཉིད་མངོན་སུམ་ཚད་མས་ཡང་དག་པར་མྱོང་བ་
མེད་པས། དེས་ན་སེམས་ཀྱི་ངོ་བོ་མངོན་སུམ་ཚད་མས་མྱོང་བ་མེད་པར་ནི་བདག་
གཞན་གཉིས་ཀ་ལ་འདྲ་ལ། ཕ་རོལ་པོའི་ལུས་ངག་གི་རྣམ་པར་རིག་བྱེད་དུ་སྣང་བ་
ཅན་གྱི་ཤེས་པ་དེ་ནི། རང་གི་སེམས་ཀྱི་གཡོ་བའི་ཚུལ་མཐོང་བའི་རྒྱུ་མཚན་ལ་བརྟེན་
ནས་ཕ་རོལ་པོའི་སེམས་རྟོགས་དགོས་པ་ཅན་དེ་དག་ཀྱང་ཁ་ནང་དུ་བལྟས་པ་སྟེ་རང་གི་
རྒྱུད་ཀྱི་ལུས་ངག་གི་རྣམ་རིག་ཏུ་སྣང་བ་རྒྱུ་མཚན་དུ་བྱས་ནས། ཕ་རོལ་པོའི་ལུས་ངག་
གི་རྣམ་པར་རིག་བྱེད་ཡིན་པར་སྒྲོ་བཏགས་པའི་སྒོ་ནས་རྟོགས་པའི་ཕྱིར་ཁ་ཕྱིར་བལྟས་
པའི་སྣང་བ་ཅན་དུ་གྲུབ་པ་དེ་དག རང་གི་སེམས་ཀྱི་རྒྱུ་མཚན་ཅན་ཡིན་ཡང་གཞན་གྱི་
སེམས་ཀྱི་རྒྱུ་མཚན་ཅན་ལས་སྐྱེ་བར་འགྱུར་རོ་ཞེས་སྒྲོ་བཏགས་སོ་ཞེས་པའོ། །དེ་དག་གོ་
བདེ་བར་བརྗོད་ན་སེམས་ཙམ་པས་རང་གི་ལུས་ངག་གི་རྣམ་རིག་མཐོང་བའི་རྟགས་ལས་
རང་སེམས་དཔོག་ནས་དེ་བཞིན་དུ་གཞན་གྱི་ལུས་ངག་གི་རྣམ་རིག་ལས་ཀྱང་གཞན་
སེམས་དཔོག་པར་འདོད་པ་དེ་ནི། དོན་ལ་རང་གི་ལུས་ངག་གི་རྣམ་རིག་མཐོང་བ་ཡིན་
ཡང་གཞན་གྱི་ལུས་ངག་གི་རྣམ་རིག་མཐོང་ཞེས་པའི་ཐ་སྙད་ཀྱང་མི་བསླུ་བའི་ཕྱིར་ཕ་
རོལ་པོའི་ལུས་ངག་གི་བྱ་བ་མཐོང་ཞེས་སྒྲོ་བཏགས་པ་ལ་ལྟོས་ཏེ་ཁ་ཕྱིར་བལྟས་པའི་རྣམ་
པ་ཅན་དུ་འཇུག་པ་དེ་དག རང་གི་སེམས་ཀྱི་རྒྱུ་མཚན་ཅན་ཡིན་ཡང་གཞན་གྱི་སེམས་
ཀྱི་རྒྱུ་མཚན་ཅན་ལས་སྐྱེ་བར་སྒྲོ་བཏགས་སོ་ཞེས་པའི་དོན་ཡིན་ནོ། །གཉིས་པ་གཞན་
སེམས་རང་གི་ཤེས་པས་སྒྲུབ་པར་བསྟན་པ་ནི། མདོ་སྡེ་བ་ན་རེ། ཁ་ཕྱིར་བལྟས་པ་སྟེ་
གཞན་གྱི་ལུས་ངག་གི་རྣམ་རིག་ཏུ་སྣང་བ་དག རང་གི་རྣམ་རིག་སྣང་བའི་རྒྱུ་མཚན་ལ་
ལྟོས་པ་མེད་པ་ཁོ་ནར་ཅི་སྟེ་མི་འདོད་ཅེ་ན། སེམས་ཙམ་པ་ན་རེ། གཞན་གྱི་ལུས་
ངག་གི་རྣམ་པར་རིག་བྱེད་དེ། རང་ཀུན་ནས་སློང་བའི་སེམས་གཡོ་བའི་རྒྱུ་མཚན་ལ་
ལྟོས་པ་མེད་པ་ཉིད་ཡིན་ན་རྣམ་རིག་ཐམས་ཅད་ལ་མཚུངས་པས། དེའི་ཚེ་རང་གི་ལུས་
ངག་གི་རྣམ་རིག་ཀྱང་ནང་གི་སེམས་གཡོ་བའི་རྒྱུ་མཚན་ལ་ལྟོས་པ་མེད་པ་ཉིད་དུ་ཐལ་
བར་འགྱུར་རོ། ། ཐལ་བའི་རྒྱུ་མཚན་བཤད་པ་ནི། དེའི་ཕྱིར་རྣམ་པར་ཆད་པ་སྟེ་དེ་
163



འགྲོ་དེ་སྨྲ་བར་སྣང་བ་དང་། རྣམ་པར་མ་ཆད་པ་སྟེ་ང་འགྲོ་ང་སྨྲ་བར་སྣང་བས་བྱས་
པའི་ཁྱད་པར་ཡོད་པ་དེའི་དབང་གིས་གཞན་གྱི་སེམས་དཔོག་པའི་རྒྱུ་མཚན་མེད་པ་དང་
རང་སེམས་དཔོག་པའི་རྒྱུ་མཚན་ཡོད་པའི་ཁྱད་པར་དེ་འདྲ་ནི། རང་དང་གཞན་གྱི་
ཤེས་པ་དེ་དག་ནི་རྒྱུ་མཚན་ཀུན་སློང་གཡོ་བ་ཉིད་ཐ་དད་པ་རྣམ་པར་འབྱེད་པར་བྱེད་པ་
མ་ཡིན་ནོ། །དེས་ན་རྣམ་པར་མ་ཆད་པ་སྟེ་ང་འགྲོ་ང་སྨྲ་བར་སྣང་བ་དག་ཀྱང་རྒྱུ་མཚན་
མེད་པ་ཉིད་དུ་ཐལ་བར་འགྱུར་ཏེ། རང་སེམས་དཔོག་པའི་རྒྱུ་མཚན་ཡོད་ཅིང་གཞན་
སེམས་དཔོག་པའི་རྒྱུ་མཚན་མེད་པའི་ཁྱད་པར་གཏན་ནས་མེད་པའི་ཕྱིར་རོ། །དེའི་ཕྱིར་
རང་གཞན་གྱི་སེམས་དཔོག་པའི་ཚུལ་མཚུངས་པ་དེ་ལྟ་བས་ན་སྣང་བའི་ཁྱད་པར་རྣམ་
པར་མ་ཚད་པ་སྟེ་རང་གི་སེམས་དཔོག་པའི་རྟགས་ཡོད་པའི་ཁྱད་པར་ཅན་དེ་འདྲ་ནི།
རང་གི་སེམས་གཡོ་བ་སྔོན་དུ་འགྲོ་བའི་རྒྱུ་མཚན་ཅན་ཁོ་ན་ལ་ཡོད་པ་མ་ཡིན་ནོ། །འོ་ན་
ཅི་ཞེ་ན། རྣམ་པར་ཆད་པར་སྣང་བ་ལ་ཡང་བྱ་བའི་ཁྱད་པར་དུ་སྣང་པ་སྟེ་གཞན་གྱི་
ལུས་ངག་གི་རྣམ་རིག་ཏུ་སྣང་བ་ཡང་གཞན་སེམས་དཔོག་པའི་རྟགས་ཁོ་ན་ཡིན་ནོ། །
མདོར་ན་ཕ་རོལ་པོར་སྣང་བ་དང་བདག་གི་བར་སྣང་བའི་ཁྱད་པར་ལ་མི་ལྟོས་པར་ལུས་
ངག་གི་བྱ་བར་སྣང་བ་ཙམ་རང་དང་གཞན་གྱི་སེམས་གཡོ་བ་དཔོག་པའི་རྟགས་ཡིན་ཏེ།
དཔེར་ན་མདའ་དང་རྡོ་འཕངས་པ་དང༌། སྐྱོགས་དང་། སྤྲུལ་བ་དང༌། གཞན་གྱི་
རབ་ཏུ་བསྐྱོད་པ་དང་སོགས་པས་སྒྱུ་མ་སོགས་དེ་དག་གི་བྱ་བའི་ཁྱད་པར་ནི། མདའ་
རྡོ་འཕངས་པ་དང་སྐྱོགས་ཆེན་ནི་ཡུལ་གཞན་ཏུ་འགྲོ་བའི་བྱ་བ་ཅན་དང་། སྤྲུལ་བ་ནི་
ངག་བརྗོད་པའི་བྱ་བ་ཅན་དང་། གཞན་གྱིས་བསྐྱོད་པ་དང་སྒྱུ་མ་ནི་གཡོ་བའི་བྱ་བ་
ཅན་དུ་སྣང་བ་ཅན་དེ་རྣམས་ཀྱང་རང་ལས་ཡུལ་རྒྱང་ཆད་པར་སྣང་ཡང་སེམས་གཡོ་བ་
སྔོན་དུ་འགྲོ་བ་ཅན་ཤ་སྟག་ཡིན་པའི་ཕྱིར་དང་། གང་ཟག་གཞན་གྱིས་བྱས་པའི་ལུས་
གཡོ་བ་ལ་སོགས་པ་དེ་དག་ཀྱང་རྒྱུད་ཕ་རོལ་པོ་ལ་ལྟོས་ཏེ་རྣམ་པར་མ་ཆད་པ་ཡིན་ཡང་།
དེ་དག་བདག་གི་སེམས་གཡོ་བ་སྔོན་དུ་འགྲོ་བ་ཅན་ཡང་མ་ཡིན་པའི་ཕྱིར་རོ། །དེ་ལྟ་བས་
ན་འདིར་ལུས་ངག་གི་བྱ་བར་སྣང་བའི་ཁྱད་པར་ཙམ་གྱིས་གཞན་གྱི་སེམས་གཡོ་བ་རྗེས་
སུ་དཔག་པས་རྟོགས་པ་ཡིན་པར་རིགས་སོ། ། དེ་ལ་གལ་ཏེ་སེམས་རྣལ་དུ་གནས་ཤིང་
གསོང་བོར་སྨྲ་བ་འགའ་ཞིག་ལྟ་བུའི་ལུས་ངག་གི་རྣམ་རིག་དེ་ཉིད་སེམས་སྔོན་དུ་འགྲོ་
164



བའི་རྒྱུ་མཚན་ཅན་མ་ཡིན་པ་ཉིད་དུ་འདོད་པ་ཡིན་ན། དེའི་ཚེ་གང་ཟག་འགའ་ཡི་
ཡང་རྣམ་རིག་སེམས་སྔོན་དུ་འགྲོ་བ་ཅན་དུ་མི་འགྱུར་ཏེ། ཁྱད་པར་མེད་པའི་ཕྱིར་
རོ། །དེ་ལྟ་བས་ན་ལུས་ངག་གི་བྱ་བའི་ཁྱད་པར་གྱི་སྤྱི་བམ་ཞིག་གིས་ནི་ཀུན་སློང་གཡོ་
བའི་སྤྱི་བམ་ཙམ་རྟོགས་པར་བྱེད་པ་ཡིན་ནོ། །འདིའི་སྤྱི་ཞེས་པ་ནི། རྟགས་དེ་ལས་
གཞན་སེམས་གཡོ་བ་ཙམ་དཔོག་ཐུབ་ཀྱང་དགེ་བ་དང་མི་དགེ་བའི་སེམས་གཡོ་བའི་ཁྱད་
པར་ཞིབ་ཏུ་དཔོག་མི་ཐུབ་པའི་དོན་ནོ། །དེ་ཡང་མདོ་སྡེ་བ་ཁྱོད་ཀྱི་ལུགས་ལ་ཅི་ལྟར་ཕ་
རོལ་པོའི་ལུས་ངག་གི་བྱ་བ་དངོས་སུ་དམིགས་ལ། བདག་ཉིད་ལ་ཕ་རོལ་པོའི་སེམས་
གཡོ་བའི་སྤྱི་ཙམ་མ་གཏོགས་ཁྱད་པར་ཇི་བཞིན་མི་དམིགས་པའི་ཕྱིར་འོན་ཀྱང་གཞན་ལ་
སེམས་པ་གཡོ་བའི་སྤྱི་ཙམ་རྟོགས་པ་ལྟར། སེམས་ཙམ་པ་ལ་ཡང་ཕ་རོལ་པོའི་ལུས་ངག་གི་
བྱ་བ་དངོས་སུ་མི་དམིགས་ཀྱང་བྱ་བར་སྣང་བ་དམིགས་པར་འདོད་པའི་ངེད་ཀྱི་ཕྱོགས་ལ་
ཡང་དེ་དང་འདྲའོ། །འདིར་བྱ་བ་དང་བྱ་བར་སྣང་བའི་ཁྱད་པར་ནི་མདོ་སྡེ་བས་ཕ་རོལ་
བའི་ལུས་ངག་གི་རྣམ་རིག་བདག་ཉིད་ལ་དངོས་སུ་སྣང་བར་འདོད་ལ། སེམས་ཙམ་
པས་རྒྱུད་གཞན་གྱི་རྣམ་རིག་ཕ་རོལ་པོའི་བག་ཆགས་ལས་གྲུབ་པ་ཡིན་པས་བདག་ཉིད་ལ་
ཇི་བཞིན་སྣང་དུ་མི་རུང་ཡང་། རང་རྒྱུད་ཀྱི་ཤེས་པའི་གཟུང་ཡུལ་གྱི་ཆ་གཅིག་རང་གི་
རྣམ་རིག་དང་ཆ་གཅིག་གཞན་གྱི་རྣམ་རིག་ལྟ་བུར་སྣང་བ་དེ་ལ་གཞན་གྱི་ལུས་ངག་གི་བྱ་
བར་སྣང་ཞེས་ཐ་སྙད་བཏགས་པར་འདོད་དོ། །དེ་སྐད་དུ་ཉི་ཤུ་བའི་འགྲེལ་བཤད་ལས།
དེ་དག་རང་གི་བཟུང་བའི་ཆ་གཉིས་རང་དང་གཞན་གྱི་སེམས་ལྟ་བུར་རིག་པ་ན་རང་
དང་བགཞན་གྱི་སེམས་རིག་གོ་ཞེས་རྟོག་པར་བྱེད་ཀྱི། ཡང་དག་པའི་དོན་དུ་ན་རང་དང་
གཞན་གྱི་སེམས་ཀྱི་རང་གི་ངོ་བོ་ལ་ནི་མ་རེག་གོ། ཞེས་གསུངས་པ་ལྟར་རོ། །དེས་
དངོས་སུ་གཞན་གྱི་སེམས་མི་སྣང་ཞེས་གསུངས་ཀྱང་ལུས་ངག་གི་ལས་མི་སྣང་བའི་ཚུལ་ལ་
ཡང་འདྲའོ། །དཀྱུས་ཀྱི་དོན་ནི་ཕྱི་དོན་སྨྲ་བའི་ཕ་རོལ་པོ་ཡང་རྒྱུད་གཞན་གྱི་ངག་བརྗོད་
པ་དང་ལུས་ བསྐྱོང་ པའི་ བྱ་བ་དག་ རྒྱུ་ མཚན་ མེད་ པར་ ཅི་ སྟེ་ མི་ འདོད་ཁྱོད་ ལྟར་ན།
གོང་དུ་རྣམ་པར་ཆད་པར་སྣང་བ་རྒྱུ་མཚན་མེད་པར་འདོད་པ་དེ་དང་འདི་ནི་མཚུངས་
པས་སོ། །དེས་ན་གདོན་མི་ཟ་བར་རྒྱུད་གཞན་གྱི་ལུས་ངག་གི་བྱ་བ་དེ་གཉིས་ནི་ངེས་པར་
ཀུན་སློང་གི་སེམས་གཡོ་བ་ལ་ལྟོས་པའི་རྒྱུ་མཚན་ཅན་ཡིན་པའི་ཕྱིར་ཀུན་སློང་གི་སེམས་
165



དེ་མེད་ན་མི་འབྱུང་ངོ་ཞེས་བྱ་བའི་འཐད་པ་འདི་ཁྱོད་ཀྱིས་བརྗོད་དགོས་སོ། དེའི་ཕྱིར་
ཁྱོད་ཕ་རོལ་པོ་ཡང་རང་ལས་ཡུལ་རྒྱང་ཆད་པར་དེ་ལྟར་སྣང་བ་དག་ལ་དེ་དང་འདྲ་བར་
སེམས་གཡོ་བའི་རྒྱུ་མཚན་ཅན་ཡིན་པར་སྨྲ་དགོས་པར་འགྱུར་བས་གྲུབ་མཐའ་འདི་དག་
ལ་ནི་འུ་བུ་ཅག་གཉིས་ཕན་ཚུན་ཁྱད་པར་མེད་དོ། །
གསུམ་པ་རྨི་ལམ་ན་ཡང་དེ་དང་འདྲ་བར་བསྟན་པ་ལ་བཞི། མདོ་སྡེ་བའི་འདོད་
ཚུལ་སྤྱིར་དགག་པ་དང༌། ཞར་ལ་བྱེ་བྲག་སྨྲ་བའི་འདོད་ཚུལ་དགག་པ་དང༌། མདོ་སྡེ་
བའི་འདོད་པ་བྱེ་བྲག་ཏུ་དགག་པ་དང་། རྒྱུད་གཞན་ཡོད་པར་སྒྲུབ་པའི་ཚུལ་ལོ། །
དང་པོ་ནི་མདོ་སྡེ་བ་ན་རེ། གལ་ཏེ་སེམས་ཙམ་པ་ཁྱོད་ཕ་རོལ་པོའི་ལུས་ངག་གི་རྣམ་
རིག་དེར་སྣང་བ་དག་ངེས་པར་ཀུན་སློང་གི་སེམས་གཡོ་བའི་རྒྱུ་མཚན་ཅན་ཡིན་པར་སྨྲ་
བ་ན་དེའི་ཚེ། རྨི་ལམ་གྱི་དེ་ལ་ཡང་ཅིའི་ཕྱིར་མི་སྨྲ་ཞེ་ན། སེམས་ཙམ་པས་སད་པ་
དང་རྨི་ལམ་གྱི་སྐབས་ཐམས་ཅད་མཚུངས་ཏེ། ཁྱད་པར་མེད་པའི་ཕྱིར། འོ་ན་ཁྱོད་
ཕ་རོལ་པོ་ཡང་རྨི་ལམ་ན་གཞན་གྱི་ལུས་བསྐྱོང་པའི་བྱ་བ་དང་ཚིག་བརྗོད་པར་དམིགས་
པའི་ ཤེས་ པ་ དག་ སེམས་ གཡོ་ བའི་ རྒྱུ་མཚན་ ཅན་ ཡིན་ པར་ ཅི་ སྟེ་མི་སྨྲ་ཞེས་ དྲི་བ་ ན།
མདོ་སྡེ་བས་གལ་ཏེ་རྨི་ལམ་ན་ལུས་ངག་གི་བྱ་བ་དེ་དག་མེད་པའི་ཕྱིར་རོ་ཞེ་ན། སེམས་
ཙམ་པས་ཁྱོད་ཤེས་པའི་དམིགས་ཡུལ་ཕྱི་དོན་ཡོད་དགོས་ཞེས་འདོད་པ་དེ་བཞིན་དུ་རྨི་
ལམ་ན་དམིགས་པ་མཚུངས་པར་ཡོད་ན་ཅི་སྟེ་མེད་ཅེས་སྨྲ་ཞེས་དྲི་བ་ན། མདོ་སྡེ་བས་
གལ་ཏེ་མི་དེ་གཉིད་ཀྱིས་ཟིལ་གྱིས་གནོན་པའི་ཕྱིར་དམིགས་ཡུལ་ཕྱི་རོལ་དོན་གྱིས་སྟོངས་
པའི་རྣམ་པར་ཤེས་པ་འགའ་ཙམ་འབྱུང་ངོ་ཞེ་ན། སེམས་ཙམ་པས་ཕ་རོལ་བོ་སྟེ་ངའི་
ཕྱོགས་ལྟར་ན་ཡང་གཉིད་ཀྱིས་གནོན་པ་དེ་ཁོ་ནའི་ཕྱིར་ཕྱི་རོལ་དོན་གཞན་གྱི་དབང་གིས་
སྟོངས་པའི་རྣམ་པར་ཤེས་པ་འབྱུང་བར་འགྱུར་རོ་ཞེས་འདོད་དོ། །ཞེས་པའོ། །གཉིས་
པ་བྱེ་བྲག་སྨྲ་བའི་འདོད་པ་དགག་པ་ནི། བྱེ་བྲག་སྨྲ་བ་ན་རེ། གལ་ཏེ་རྨི་ལམ་ན་ཡང་
སེམས་ཅན་སྣང་བའི་ཤེས་པ་དེ་ནི་ཡུལ་གྱི་དོན་དང་ལྡན་པ་ཡིན་ལ། དེའི་ཚེ་སེམས་
ཅན་དམིགས་པ་དེ་རྣམས་ཀྱང་རྒྱུད་གཞན་ཉིད་ཡིན་ནོ་ཞེ་ན། ཚུལ་དེ་ནི་གལ་ཏེ་བྱེ་
བྲག་སྨྲ་བ་ཁྱོད་ཀྱིས་སེམས་ཙམ་པ་ངེད་ལ་བསྔོ་བ་སྟེ་འགྲན་བའི་ཕྱིར་ཡིན་གྱི་སྤྱིར་ལུང་
དང་རིགས་པ་དང་བྲལ་བའི་ཕྱིར་དེ་སྐད་སྨྲ་བ་རྒོལ་བ་དམ་པ་མ་ཡིན་མོད། འོན་ཀྱང་
166



བྱེ་བྲག་སྨྲ་བ་ཁྱོད་ཀྱི་བསམ་པ་ནི་ཁོ་བོའི་འདོད་པ་དེ་ལྟ་བུ་ལ་རྟེན་པར་བྱེད་ན་ནི། དེའི་
ཚེ་ཕ་རོལ་པོ་སེམས་ཙམ་པ་ཡང་རྨི་ལམ་ གྱི་ སེམས་ ཅན་དེ་རྒྱུད་གཞན་དབང་ཅན་དུ་
འདོད་པ་ལ་སུ་ཡང་ཟློག་པར་མི་བྱེད་དོ་སྙམ་དུ་སེམས་པ་ཡིན་ནོ། །ཞེས་པའི་དོན་ནོ། །
འདིའི་བསྔོ་བ་ནི་འགྲན་པའི་དོན་ནམ་ཡང་ན་སྤྱོད་འཇུག་ལས། མཁས་པ་དག་ལ་བསྔོ་
བར་འདོད། །ཅེས་པ་ལྟར་ལྷག་པར་འདོད་པའི་དོན་གང་རུང་ངོ་། ། འདིར་ཅུང་ཟད་
དཔྱད་ན། རྩ་འགྲེལ་ལས། གལ་ཏེ་རྨི་ལམ་ན་ཡང་ཤེས་པ་དོན་དང་ལྡན་པ་ཡིན་ལ།
དེའི་ཚེ་དམིགས་པ་རྣམས་ཀྱང་རྒྱུད་གཞན་ཉིད་ཡིན་ནོ་ཞེས་གསུངས་པ་འདི་བྱེ་བྲག་སྨྲ་
བའི་དོགས་པ་བསུ་བའི་གཞུང་ཡིན་པར་འགྲེལ་བཤད་ལས་བཤད་པས། དེ་བྱེ་བྲག་སྨྲ་
བའི་དོགས་པ་ཁོང་ན་གནས་པ་བསུ་བ་ཙམ་ཡིན་གྱི་བྲེ་བྲག་སྨྲ་བ་སྤྱིའི་འདོད་པ་མིན་ཟེར་
དགོས་སམ་སྙམ་སྟེ། གལ་ཏེ་བྱེ་བྲག་སྨྲ་བས་རྨི་ལམ་གྱི་སེམས་ཅན་རྒྱུད་གཞན་དངོས་
ཡིན་པར་འདོད་ན་དེས་སྤྲུལ་བ་ཡང་སེམས་ཅན་ཡིན་པར་འདོད་དགོས་ཏེ། དེ་གཉིས་
རྒྱུ་མཚན་མཚུངས་པའི་ཕྱིར་རོ། ། སྤྲུལ་བ་སེམས་ཅན་ཡིན་ན་འཁོར་བ་ན་སྔོན་མེད་པའི་
སེམས་ཅན་གསར་དུ་འབྱུང་བར་འགྱུར་ཞིང་དེ་ལྟ་ན་སེམས་ཅན་འཕེལ་འགྲིབ་ཅན་དུ་
ཡང་འགྱུར་བས་བྱེ་བྲག་སྨྲ་བའི་གྲུབ་མཐའ་དང་འགལ་བར་དོགས་སོ། །རིགས་པས་ཀྱང་
གནོད་དེ། རྨི་ལམ་ན་རང་ཉིད་མལ་ནས་ཕྱིར་ཐོན་ཏེ་འགྲོ་འོང་བྱེད་པར་རྨིས་པ་དེའི་
ཚེ་དེ་གཉིས་ཀ་ལ་རྣམ་པར་ཤེས་པ་ཡོད་ན་རྒྱུད་གཉིས་སུ་ཐལ་བའམ། ཡང་ན་མལ་ན་
གནས་པ་དེའི་ལུས་རྒྱུད་ཀྱིས་མ་བསྡུས་པར་ཐལ་བའི་ཉེས་པ་འབྱུང་དུ་དོགས་སོ། །འོན་
ཀྱང་དམྱལ་བའི་བསྲུང་མ་སེམས་ཅན་ཡིན་པར་བྱེ་བྲག་སྨྲ་བས་འདོད་ཅིང་། མདོ་སྡེ་
བས་དེ་བེམ་པོ་ཡིན་པར་འདོད་ཚུལ། ཉི་ཤུ་བའི་འགྲེལ་བཤད་ལས་བྱུང་བ་མདོ་ཙམ་
བརྗོད་ན། བྱེ་བྲག་སྨྲ་བ་ན་རེ། དམྱལ་བའི་བསྲུང་མ་སེམས་ཅན་ཡིན་ཏེ། དེ་
སེམས་ཅན་གྱི་རྣམ་པར་སྣང་ཞིང་དེ་ལ་ལུས་གཡོ་བ་དང་ངག་སྨྲ་བའི་བྱ་བ་ཡང་ཡོད་པའི་
ཕྱིར། གལ་ཏེ་དེ་ལྟ་བུ་ལུས་ངག་གི་བྱ་བ་ལས་དེ་སེམས་ཅན་ཡིན་པར་དཔོག་མི་ནུས་ན།
སྲོག་ཆགས་གཞན་ལ་ཡང་སེམས་ཡོད་པར་དཔོག་མི་ནུས་ཏེ། རྒྱུ་མཚན་མཚུངས་པའི་
ཕྱིར་ཞེ་ན། སེམས་ཙམ་པས་དེ་མི་འཐད་དེ། དམྱལ་བའི་བསྲུང་མ་སེམས་ཅན་ཡིན་
ན་དམྱལ་བ་པ་ལས་གཞན་དུ་མི་འོས་པས། དེའི་ཚེ་དེ་ཡང་དམྱལ་བ་པ་བཞིན་དུ་སྡུག་
167



L
བསྔལ་མྱོང་བའི་རང་བཞིན་ཅན་ཡིན་ན། ལྕགས་དམར་འབར་བའི་ས་གཞིའི་སྟེང་གི་
ཚ་བའི་སྡུག་བསྔལ་རང་ཡང་མི་བཟོད་ན་དམྱལ་བ་པ་གཞན་དག་ཅི་ལྟར་སྡུག་བསྔལ་བར་
བྱེད་ནུས་ཞེས་སོགས་ཀྱི་རིགས་པ་མང་པོས་འགོག་ཚུལ་འགྲེལ་བཤད་དེར་རྒྱས་པ་ཡོད་པ་
ལས་ཤེས་པར་བྱའོ། །མདོ་སྡེ་བས་དམྱལ་བའི་བསྲུང་མས་ཚུ་ལ་སོགས་པའི་འབྱུང་བའི་
བྱེ་བྲག་སེམས་མེད་བེམ་པོ་ཡིན་པར་འདོད་ཅིང༌། དེ་ཡང་མཚོན་ཆ་འདེབས་པ་ལྟ་བུ་
ལུས་གཡོ་བ་སོགས་སུ་སྣང་བ་ནི་ལས་ཀྱི་དབང་གིས་ཡིན་པས་དེ་ཙམ་གྱིས་སེམས་ཅན་
ཡིན་པར་དཔོག་མི་ནུས་ཏེ། དམྱལ་བའི་གནས་ན་ལུག་ལྟ་བུ་རི་འགྲོ་འོང་བྱེད་པ་དང་
ཤལ་མ་ལའི་ནགས་ཚལ་དག་སེམས་མེད་བཞིན་དུ་སེམས་ཅན་དམྱལ་བ་དག་འཛེགས་པ་
དང་བབ་པའི་ཚེ་ཚེར་མའི་མགོ་ཐུར་དང་གྱེན་དུ་བསྟན་པ་བཞིན་ཟེར་རོ། །དེ་ལ་སེམས་
ཙམ་པས། ཁྱོད་ཀྱིས་ལས་ཀྱི་དབང་གིས་མཚོན་ཆ་འདེབས་པའི་རྣམ་པར་སྣང་ཟེར་བ་
ལེགས་ཀྱང་འབྱུང་བའི་བདག་ཉིད་ཀྱི་བེམ་པོ་ཟེར་བ་མི་འཐད་དེ། ལས་གསོག་པའི་
དུས་ན་བེམ་པོ་དེ་མེད་པའི་ཕྱིར། དེས་ན་ཁོ་བོའི་ལུགས་ལ་སྡུག་བསྔལ་མྱོང་བར་འགྱུར་
བའི་ལས་ཀྱི་བག་ཆགས་ སེམས་ སྟེང་དུ་བསྐོས་ཤིང་དེ་ཉིད་སླར་སྨིན་པ་ན་མཚོན་ཆ་
འདེབས་པ་ལ་སོགས་པའི་རྣམ་པར་སྣང་བ་ཡིན་པས་མདོར་ན་དམྱལ་བ་རང་གི་སེམས་
སྟེང་གི་བག་ཆགས་ཉིད་དམྱལ་བའི་བསྲུང་མ་འཇིགས་འཇིགས་ལྟ་བུར་སྣང་བ་མ་་་་
གཏོགས་ཕྱི་རོལ་བེམ་པོ་མ་ཡིན་ཞེས་འགོག་གོ། གཞན་ཡང་བྱེ་བྲག་སྨྲ་བས་རྨི་ལམ་གྱི་
གླང་བོ་ཆེ་དེ་མཚན་ཉིད་གསུམ་གྱི་ནང་ནས་གང་དུ་འདོད་གལ་ཏེ་གཟུགས་ཡིན་ན་རྡུལ་
དུ་མ་འདུས་པའི་གོང་བུ་ཡིན་ནམ་མིན་ཡིན་ན་སྐུད་ཁུང་ཤིན་ཏུ་དོག་མོའི་ནང་དུ་ཅི་ལྟར་
ཤོང་། ཡུལ་དེ་ན་གནས་པའི་གཉིད་མ་ལོག་པ་དག་གིས་ཀྱང་ཅིའི་ཕྱིར་མི་མཐོང་ཞེ་ན།
མཐའ་ཆོད་པར་བཤད་དཀའ་ཡང་རྨོངས་པའི་བློར་ ཤར་ཚོད་བྱས་ན། དེ་གཟུགས་
ཡིན་ཡང་རྣམ་རིག་མ་ཡིན་པའི་གཟུགས་ཡིན་པའི་ཕྱིར་སྐྱོན་མེད་ཅེས་ལན་གདབ་ན་རུང་
ངམ་སྙམ་མོ། །འོན་ཀྱང་རྨི་ལམ་བདེན་པ་མཐོང་བ་ལ་ཞིབ་ཆ་གཞན་དགོས་སམ་དཔྱད།
ད་ནི་དཀྱུས་ཀྱི་དོན་ལ་འཇུག་པ་ནི། ཚུལ་འདི་སེམས་ཙམ་པ་འགའ་ཞིག་གི་ལུགས་ལྟར་
ན་སད་པ་དང་རྨི་ལམ་ན་ལུས་ངག་གི་རྣམ་པར་རིག་བྱེད་དུ་སྣང་བའི་དེ་ལྟ་བུ་ཤེས་པ་
ཐམས་ཅད་རྒྱུད་གཞན་དབང་ཅན་སྣང་བ་ཡོད་པར་འདོད་པ་ཁོ་ན་ཡིན་ནོ། །འོན་ཀྱང་
1 68



ཁྱད་པར་ནི་སད་པའི་གནས་སྐབས་ན་རྒྱུད་གཞན་མངོན་སུམ་དུ་མཐོང་བ་དང་རྨི་ལམ་གྱི་
གནས་སྐབས་ན་བརྒྱུད་པའི་སྒོ་ནས་མཐོང་བའི་ཁྱད་པར་འདི་ཡོད་དོ། །དེ་ལ་ཡང་ཁྱབ་
པ་མེད་དེ། རེ་འགའ་ནི་རྨི་ལམ་ན་ཡང་རྒྱུད་གཞན་ཡོད་པ་མངོན་སུམ་དུ་མཐོང་ཞིང་
དེ་ནི་རྒྱུད་གཞན་དབང་ཅན་དུ་འདོད་པ་ཁོ་ན་སྟེ། ལྷ་ལ་སོགས་པའི་བྱིན་གྱི་རླབས་
ཀྱིས་ རྨི་ལམ་བདེན་པ་མཐོང་བ་ཡོད་པའི་ཕྱིར་རོ། ། དེ་བས་ན་སེམས་ཙམ་པ་ འདིའི་
ལུགས་ལ་བརྟེན་པ་འདི་ནི་རྒོལ་བ་དམ་པ་མ་ཡིན་པ་ལ་བརྟེན་པ་མ་ཡིན་ཞེས་པའི་དོན་
ནོ། །རྨི་ལམ་བདེན་པ་མཐོང་ཞེས་པ་དེ་དེང་སང་རྨི་ལམ་ན་རྟ་མགྲིན་གྱི་དབང་ཐོབ་སྐད་
འདུག་པ་དེ་ལྟ་བུ་ལ་བྱེད་དམ་སྙམ་ སྟེ། བཙུན་པ་ངོ་བོ་ཉིད་མེད་པའི་ཐེག་བསྡུས་
བཤད་སྦྱར་ལས། ལྷ་ལ་སོགས་པའི་དབང་གིས་རྨི་ལམ་ན་བསྟན་བཅོས་དང་སྔགས་ལ་
སོགས་པ་རྙེད་པ་བཞིན་ནོ། །ཞེས་གསུངས་པ་ལྟར་རམ། འོན་ཀྱང་དེའི་ཚེ་དབང་ནོད་
པ་པོ་གཉིད་ལོག་གཞིན་པའི་མལ་ན་ཉལ་བ་དེ་ཉིད་ལ་བྱ་དགོས་ཏེ། དེའི་ཚེ་ལུས་
ལོགས་སུ་ཆད་པར་སྣང་བ་དེ་སེམས་ཅན་མ་ཡིན་པས་དབང་ནོད་པ་པོར་མི་རུང་བའི་
ཕྱིར། འདིར་སྤྲོ་བྱ་ཡོད་ཀྱང་ཁོ་བོས་གཅིག་དུ་བྲལ་གྱི་རྣམ་གཞག་འཁྲུལ་སྤོང་བདུད་
རྩིའི་ཟེགས་མ་ལས་ཅུང་ཟད་བཤད་ཟིན་ཏོ། །
གསུམ་པ་མདོ་སྡེ་བའི་འདོད་པ་བྱེ་བྲག་ཏུ་དགག་པ་ནི། རེ་ཞིག་མདོ་སྡེ་བ་དགག་
པར་འདོད་ནས་ཁྱོད་ཀྱིས་ལུས་ངག་གི་བྱ་བ་དམིགས་པའི་རྟགས་དེ་ཉིད་ཀྱིས་ཀྱང་གཞན་
གྱི་སེམས་དེ་ཅི་སྟེའམ་ཅི་ལྟར་རྟོགས་པར་བྱེད་ཅེས་དྲི་བ་ན། མདོ་སྡེ་བས་ཕ་རོལ་པོའི་
ལུས་ངག་གི་བྱ་བ་དེ་ཕ་རོལ་པོའི་སེམས་ཀྱི་འབྲས་བུ་ཡིན་པའི་ཕྱིར་འབྲས་རྟགས་ལས་
རྗེས་སུ་དཔག་པ་ཡིན་ཟེར་རོ། །དེ་ལ་སེམས་ཙམ་པས། འོ་ན་དེའི་འབྲས་བུ་ཡིན་པའི་
རྟགས་ལས་ནི་གཞན་སེམས་རྗེས་སུ་དཔོག་པ་ལྟར། ཕ་རོལ་པོའི་ལུས་ངག་གི་བྱ་བ་
དངོས་སུ་མ་དམིགས་ཀྱང་བྱ་བར་སྣང་བའི་རང་གི་ཤེས་པ་ལས་ཕ་རོལ་པོའི་སེམས་གཞན་
རྗེས་སུ་དཔོག་པ་ལ་ཡང་ཚུལ་འདྲ་བས་ཅི་སྟེ་རྟོགས་པར་མི་བྱེད་དེ་ཤིན་ཏུ་བྱེད་དོ། །
འདིའི་ཅི་སྟེ་ནི་ཅིའི་ཕྱིར་གྱི་དོན་ནོ། །གཞན་ཡང་མདོ་སྡེ་བ་ཁྱོད་གལ་ཏེ་ཕ་རོལ་པོའི་ལུས་
ངག་གི་བྱ་བ་དེ་རང་ཉིད་ཡོད་པ་ཙམ་གྱིས་ཁོ་རང་གི་སེམས་རྒྱུད་རྟོགས་པར་བྱེད་ན་ནི།
དེའི་ཚེ་དེ་མ་དམིགས་པས་ཀྱང་ ཕ་རོལ་པོའི་སེམས་རྒྱུད་དེ་ལྟ་བུ་ཡོད་པ་རྟོགས་པར་
169
1 69



འགྱུར་ཏེ། དེའི་ཚེ་བྱ་བ་དེ་རང་ཉིད་ཡོད་པ་ཡིན་པའི་ཕྱིར་རོ། །གལ་ཏེ་རྟགས་སུ་སོང་
བའི་དོན་ནི་ལེགས་པར་ཤེས་པ་ལ་ལྟོས་པའི་ཕྱིར་དེ་ལྟར་མི་འགྱུར་རོ་ཞེ་ན། དེ་ལ་ཁྱོད་
དེའི་ཚེ་དང་པོར་གཞན་གྱི་སེམས་གཡོ་བའོ་སེམས་དེ་ལས་ནི་བྱ་བའོ་བྱ་བ་ལས་ནི་ངེད་
ཀྱིས་དེ་ཤེས་པ་འབྱུང་ངོ་ཤེས་པའི་རྟགས་དེ་ལས་ནི་གཞན་གྱི་སེམས་རྟོགས་པའོ་ཞེས་བྱ་
བའི་བརྒྱུད་པ་འདིས་ཅི་ཞིག་བྱ་སྟེ་མི་དགོས་སོ། །
བཞི་བ་རྒྱུད་གཞན་ཡོད་པར་སྒྲུབ་པ་ལ་གཉིས། རང་ལུགས་ཀྱི་རྒྱུད་གཞན་སྒྲུབ་
ཚུལ་འཐད་པར་བསྟན་པ་དང༌། གཞན་གྱི་དེ་མི་འཐད་པར་བསྟན་པའོ། །དང་པོ་ནི།
རང་ལུགས་ལ་གཞན་སེམས་རྟོགས་པར་བྱེད་པའི་རིགས་པ་དེ་གང་ཡིན་ཞེ་ན། གཞན་
གྱི་ལུས་ངག་གི་བྱ་བར་སྣང་བ་ཡང་ཡིན། གཞན་གྱི་སེམས་ལས་རབ་ཏུ་སྐྱེ་བའི་ཆོས་
ཡོད་པ་ཅན་གྱི་ཤེས་པ་ཁོ་ན་འདིས་རྟོགས་པར་བྱེད་པ་ཡིན་པར་འགྱུར་ཏེ། ལུས་ངག་
གི་བྱ་བ་ཡིན་ཡང་རུང་བྱ་བར་སྣང་བ་ཡིན་ཡང་རུང་གཞན་སེམས་རྟོགས་པར་བྱེད་པ་ལ་
ནི་ཐ་མར་ཡང་ལུས་ངག་གི་བྱ་བར་སྣང་བའི་ཤེས་པ་དེ་ལ་བརྟེན་དགོས་པའི་ཕྱིར་རོ། །
རྟགས་དེ་ཡང་གཞན་གྱི་སེམས་གཡོ་བ་ཙམ་གྱི་སྤྱི་བམ་ཞིག་ནི་གཞན་གྱི་ལུས་ཀྱི་བྱ་བ་དང་
ངག་བརྗོད་པར་སྣང་བའི་རང་རྒྱུད་ཀྱི་ཤིས་པ་སྤྱི་བམ་ཙམ་དེའི་རྒྱུ་ཡིན་པས་ཚུལ་འདི་ནི་
འབྲས་བུས་ རྒྱུ་རྟོགས་པའི་འབྲས་རྟགས་ཡིན་ནོ། ། འདིའི་གཡོ་བ་ཙམ་གྱི་སྤྱི་ཞེས་པའི་
ཙམ་སྒྲ་ནི་སེམས་གཡོ་བ་ཙམ་དཔོག་གི་སེམས་དགེ་མི་དགེ་ལ་སོགས་པའི་ཁྱད་པར་དཔོག་
མི་ནུས་པའི་དོན་དང་། སྤྱི་ཞེས་པའི་སྒྲ་ནི་གཞན་གྱི་སེམས་རང་མཚན་པ་སྣང་དུ་མི་
རུང་ཡང་གཞན་གྱི་སེམས་དེའི་སྒྲ་དོན་དཔོག་ཅེས་པའི་དོན་ནོ། །རྟགས་དེ་ལ་བརྟེན་
ནས་རྗེས་དཔག་གི་འཇུག་ཚུལ་ནི། བདག་ཉིད་ཀྱི་ལུས་ངག་གི་ཀུན་སློང་གཡོ་བའི་རྒྱུ་
མཚན་ཅན་ནི་དམིགས་པ་ཁ་ནང་དུ་བལྟས་པར་འཇུག་ལ། བདག་ཉིད་ལས་གཞན་ཕ་
རོལ་པོའི་དེ་ནི་གཞན་དུ་སྟེ་ཁ་ཕྱིར་བལྟས་པས་འཇུག་པ་ཡིན་ཏེ། ཁྱད་པར་འདི་ནི་
ཕལ་ཆེ་བའི་དབང་དུ་བྱས་པ་ཡང་ཡིན་ཏེ། བདག་ཉིད་ཀྱིས་འཕངས་པའི་མདའ་རྒྱང་
རིང་དུ་ཕྱིན་པའི་བྱ་བར་སྣང་བ་ལྟ་བུ་ལ། བདག་ཉིད་ཀྱི་སེམས་གཡོ་བ་སྔོན་དུ་སོང་བ་
ཡིན་ཡང་དམིགས་པ་ཁ་ཕྱིར་བལྟས་པའི་སྣང་བ་ཡིན་ནོ། ། འདི་དག་གི་རྒྱུ་དང་འབྲས་
བུའི་ངོ་བོ་བཤད་པ་དེ་ནི་གཉིད་ལོག་པ་ལ་སོགས་པའི་གནས་སྐབས་དང་སད་པའི་གནས་
170



སྐབས་གཞན་ན་ཡང་མཚུངས་སོ། ། སོགས་པས་འདོད་ཆགས་དང་མྱ་ངན་གྱིས་བརླམས་
པ་ སོགས་བསྡུའོ། །གཉིད་ཀྱིས་ འཁྲུལ་བའི་གནས་ སྐབས་ན་ནི་བདག་ ཉིད་འགྲོ་འོང་
སོགས་ཇི་ལྟ་བ་བཞིན་གྱི་སྣང་བ་འཆར་བ་ནི་གཉིད་དེའི་རྐྱེན་གྱི་ཁྱད་པར་ལ་ཉེ་བར་
བརྟེན་པའི་ཕྱིར་ཡིན་ལ། འགྲེལ་བ་ལྟར་ན་བར་འདིར་དམྱལ་བ་པས་སྡུག་བསྔལ་མྱོང་
བར་སྣང་བ་ལས་ཀྱི་ཁྱད་པར་ལ་ཉེ་བར་བརྟེན་པའི་ཕྱིར་ཞེས་པའི་ཚིག་གཅིག་བཅུག་
དགོས་པར་སྣང་ངོ་། །གནས་སྐབས་དེ་ན་གཞན་གྱི་སེམས་གཡོ་བའི་རྒྱུ་མཚན་ཅན་གྱིས་
བྱུང་བའི་གཞན་གྱིས་མཚོན་བསྣུན་པ་དང་བཞིན་བཟང་སྟོན་པར་སྣང་བའི་རྣམ་པར་
ཤེས་པ་ནི་དེའི་བག་ཆགས་དེ་དག་ཁོ་ནའི་དབང་གིས་རེ་འགའ་གཞན་གྱི་ཉེ་བར་སྦྱོར་བ་
སྟེ་གཞན་གྱི་སེམས་ཀྱི་བྱེད་པས་བར་དུ་ཆོད་པ་སྟེ་འདས་པའི་དུས་ཀྱི་མི་དག་སྣང་བ་དང་
སོགས་པས་དེ་ལས་གཞན་པའི་སྣང་བ་དག་བསྡུ་ཞིང་། ཀྱང་སྒྲས་རྨི་ལམ་བདེན་པའི་
ཡུལ་ལ་ཡང་འཇུག་པ་རྙེད་པར་འགྱུར་གྱི། དེ་ལྟ་བུ་སྦྱོར་བ་གཏན་མེད་པ་ལ་ནི། རྣམ་
པར་ཤེས་པ་འཇུག་པ་རྙེད་པ་མ་ཡིན་ནོ། །དེ་ལྟར་འཐད་པ་དེའི་ཕྱིར་སད་རྨིའི་གནས་
སྐབས་ཐམས་ཅད་དུ་ལུས་ངག་གི་བྱ་བ་ལ་སོགས་པའི་རྣམ་པར་རིག་བྱེད་ཀྱི་སྣང་བ་བྱུང་
བའི་རྟགས་ལས་སེམས་ཀྱི་གཡོ་བ་རྗེས་སུ་དཔག་པར་བྱ་བ་ཁོ་ན་ཡིན་ནོ། །
གཉིས་ པ་ གཞན་ ལུགས་ ཀྱི་ རྒྱུད་ གཞན་ སྒྲུབ་ ཚུལ་ མི་ འཐད་ པར་ བསྟན་ པ་ ནི།
མདོ་སྡེ་བ་ལྟར་ན་ལུས་ངག་གི་བྱ་བའི་རྟགས་ལས་སེམས་གཡོ་བ་རྟོགས་པར་འདོད་ན་ནི།
གཉིད་ལོག་པ་དང་མ་ལོག་པའི་གནས་སྐབས་གཞན་ན་ཡང་ལུས་ངག་གི་བྱ་བས་སེམས་
གཡོ་བ་རྟོགས་པར་འགྱུར་རོ། ། ཡང་ན་ནི་ནམ་ཡང་རྟོགས་པར་མི་འགྱུར་ཏེ། ཁྱོད་
ལྟར་ན་རྨི་ལམ་ན་གཞན་གྱི་སེམས་གཡོ་བ་མེད་པར་ཡང་ལུས་ངག་གི་བྱ་བ་དམིགས་པ་
འབྱུང་བའི་ཕྱིར་རོ་ཞེ་ན། མདོ་སྡེ་བ་ན་རེ། ཉེས་པ་མེད་དེ་བློས་དམིགས་པ་ནི་ཡུལ་
མེད་པར་ཡང་འབྱུང་བར་འགྱུར་གྱི། ལུས་ངག་གི་བྱ་བ་ནི་སེམས་གཡོ་བ་སྔོན་དུ་མ་
སོང་བར་འབྱུང་བ་མ་ཡིན་ནོ། །ཁོ་བོ་ཅག་ལྟར་ན་བྱ་བ་ལས་ནི་གཡོ་བ་རྟོགས་པར་བྱེད་
པ་འདོད་པས་ན་འཁྲུལ་བའི་གནས་སྐབས་དེ་ན་ནི་བྱ་བ་ཡང་མེད་དོ། །དེའི་ཕྱིར་འཁྲུལ་
བའི་གནས་སྐབས་དེར་ཡུལ་ཕྱི་རོལ་དོན་གྱིས་སྟོང་བའི་ཤེས་པ་འབྱུང་བར་ཁས་ལེན་པའི་
ཕྱིར་ཉེས་པ་མེད་དོ་ཟེར་ན། དེ་ལ་སེམས་ཙམ་པ་ན་རེ། སད་རྨིའི་གནས་སྐབས་རྣམ་
171



པ་ཐམས་ཅད་དུ་ཐ་སྙད་བཏགས་པ་མཚུངས་པར་གྲགས་པ་ལས། ཁྱོད་ཀྱི་ཐ་སྙད་དེ་
བོར་ནས་རེ་འགའ་ནི་རྨི་ལམ་ན་ཤེས་པ་དོན་གྱིས་སྟོང་ངོ༌། །སད་པའི་སྐབས་གཞན་ན་ནི་
དོན་ གྱིས་སྟོང་པ་ལས་གཞན་དུ་ཤེས་པ་དོན་དང་ལྡན་པ་བྱུང་བ་ཡིན་ནོ་ཞེས་བྱ་བའི་
དབང་ཡོད་ཆེན་པོ་འདི་ཁྱོད་ག་ལས་ཐོབ་ཅེས་སྨྲས་པ་ན། གལ་ཏེ་མདོ་སྡེ་བས་སྤྱིར་
ཤེས་པ་ཡུལ་ཡོད་པ་ལ་ལྟོས་ཀྱང་གཉིད་ལ་སོགས་པས་ཟིལ་གྱིས་གནོན་པའི་གནས་སྐབས་
སུ་ཚུལ་དེ་ལས་གཞན་དུ་འགྱུར་བ་ཡིན་ནོ་ཞེ་ན། སེམས་ཙམ་པས། གལ་ཏེ་ཁྱོད་དེ་ལྟ་
བུ་གནས་སྐབས་སྲིད་པ་ཡོད་པར་ཁས་ལེན་ན། དེའི་ཚེ་སེམས་ཅན་རྣམས་སྤྱིར་མ་རིག་
པས་ཡིད་དཀྲུགས་པ་ཤ་སྟག་ཡིན་པའི་ཕྱིར་སེམས་ཅན་གྱི་ཤེས་པ་ཡིན་ན་དེ་ལྟར་ཡུལ་
མེད་པ་ཁོ་ནར་འབྱུང་དུ་ཟད་མོད་ཅེས་ཁས་ལོངས་ཤིག དེ་ལྟར་ཁས་ལེན་ན་ནི་ཤེས་པ་
ཀུན་ལ་ཡུལ་གྱི་ངོས་ནས་རྣམ་པ་གཏད་པ་མེད་པར་དོན་གྱིས་ཁས་བླངས་པ་ཡིན་པས།
དེའི་ཚེ་ཕྱི་རོལ་དོན་གཞན་དུ་སྨྲ་བའི་གྲུབ་མཐའ་ཉམས་པར་འགྱུར་བས། ཁྱོད་ཀྱི་གྲུབ་
མཐའ་དེ་ལ་ཉེས་པའི་གླགས་ཏེ་ཉེས་པ་འབྱུང་བའི་སྐབས་དུ་མ་ལན་གདབ་པས་སྦ་བར་
མི་ནུས་པ་ཅན་དང་རྩོད་པ་སྤོང་མི་ཐུབ་པའི་ཚེགས་ཆེན་པོ་ཅན་འདི། ཁོ་བོས་ལན་
གདབ་པ་གཅིག་གིས་ངེས་པར་ཆོམས་པར་འགྱུར་རོ། །ཉེས་པའི་གླགས་སྦ་བར་མི་ནུས་
པ་ནི་གཅིག་ལ་ལན་གདབ་ ཀྱང་དེ་ལ་བརྟེན་ནས་ཉེས་པ་གཞན་དང་གཞན་འབྱུང་་་
བའོ། །དེའི་ཕྱིར་ཚེགས་ཆེན་པོ་ཅན་ཡང་ཡིན་ནོ། །
གཉིས་པ་རྒྱུད་གཞན་ཡོད་པར་སྒྲུབ་པ་ལ་རྩོད་པ་སྤོང་བ་ལ་གཉིས། དེ་ལ་རྩོད་པ་
སྤོང་བའི་ལན་དངོས་དང་དེ་ལས་འཕྲོས་པའི་ལན་གཞན་ནོ། །དང་པོ་ནི། མདོ་སྡེ་
བས་ཇི་ག་སྟེ་མ་བཟོད་ནས་བྱ་བ་དེ་དག་མཐོང་བའི་རྐྱེན་གྱིས་ལུས་དང་ངག་གི་རྣམ་པར་
རིག་བྱེད་ཀྱི་རྟགས་དག་ལས་རང་ཀུན་ནས་སློང་བར་བྱེད་པའི་སེམས་རྗེས་སུ་དཔག་པར་
རིགས་པ་འདི་སེམས་ཙམ་པ་ལ་ཡང་མཚུངས་པ་མ་ཡིན་ནམ། སེམས་ཙམ་པ་ཁྱོད་རྒྱུད་
གཞན་ཏེ་ཉན་པ་པོའི་རྒྱུད་དང་འབྲེལ་བའི་ངག་གི་རྣམ་པར་རིག་བྱེད་དུ་སྣང་བའི་ཤེས་
པ་དེ་དག་ནི། སྨྲ་བ་པོ་གཞན་རྒྱུད་ཀྱི་རྣམ་པར་རིག་བྱེད་དག་ཡིན་པར་ཁས་ལེན་པ་དེ་
འོས་པ་མ་ཡིན་ཏེ། ཉན་པ་པོའི་རྒྱུད་ཀྱི་ངག་གི་རྣམ་པར་རིག་བྱེད་དུ་སྣང་བའི་ཤེས་པ་
དེ་དག་ནི། སྨྲ་བ་པོའི་བརྗོད་འདོད་ཀྱི་བསམ་པའི་ཉེ་བར་ལེན་པ་ལས་བྱུང་བ་མ་ཡིན་
172



ཏེ། དེ་ལྟ་བུ་བསམ་པ་དེ་དེའི་ཉེར་ལེན་བྱས་པ་དང་དེ་དེའི་ཉེར་ལེན་བྱས་པ་ལས་བྱུང་
བ་མ་ཡིན་པའི་ཕྱིར་རོ་ཞེ་ན། སེམས་ཙམ་པ་ན་རེ་ངེད་ཀྱིས་ཉན་པ་པོ་ལ་ཡོད་པའི་སྨྲ་བ་
པོའི་ཀུན་སློང་དཔོག་པའི་ཤེས་པ་ཟེར་བ་དེ། སྨྲ་བ་པོ་གཞན་རྒྱུད་ཀྱི་སེམས་ཀྱིས་ཀུན་
ནས་བསླངས་པའི་རྣམ་པར་རིག་བྱེད་ཀྱི་ངོ་བོ་ཅན་ཉིད་ཡིན་པའི་ཕྱིར་ཏེ་རྣམ་པར་རིག་
བྱེད་དེ་དང་ངོ་བོ་གཅིག་པ་ཅན་ཡིན་པའི་རྒྱུ་མཚན་གྱིས། སྨྲ་བ་པོའི་ལུས་ངག་གི་རྣམ་
རིགུ་དེར་སྣང་བའི་ཤེས་པའི་ཀུན་ནས་སློང་བར་བྱེད་པའི་སེམས་རྟོགས་པར་བྱེད་དོ་ཞེས་
ནི་མི་ཟེར་རོ། ། འོ་ན་ཅི་ཟེར་ཞེ་ན། ཉན་པ་པོའི་རྒྱུད་ཀྱི་སྨྲ་བ་པོའི་རྣམ་རིག་ཏུ་སྣང་
བའི་ཤེས་པ་དེ་ནི་སྨྲ་བ་པོ་དེའི་སེམས་ཀྱི་འབྲས་བུ་ཡིན་པའི་ཕྱིར་དེ་སྐད་ཟེར་རོ། །སྨྲ་བ་
པོའི་ཀུན་སློང་དཔོག་བྱེད་ཀྱི་རྣམ་པར་རིག་བྱེད་དག་ནི་ཉན་པ་པོའི་རྒྱུད་ཀྱི་བྱ་བ་དང་
ཚིག་གི་རྣམ་པ་ཅན་གྱི་ཤེས་པ་ཀུན་ནས་སློང་བར་བྱེད་པའི་སེམས་ཀྱི་རྒྱུད་ལས་སྐྱེས་པ་
དག་ལ། སྨྲ་བ་པོའི་རྣམ་པར་རིག་བྱེད་དུ་ཐ་སྙད་བཏགས་པ་ཁོ་ན་ཡིན་ནོ། ། དེ་ལྟར་
ཡང་ཡིན་ཏེ། ཉན་པ་པོའི་རྒྱུད་ཀྱི་ཀུན་ནས་སློང་བར་བྱེད་པའི་སེམས་ཀྱང་རང་གི་རྒྱུད་
ཀྱི་ལུས་ངག་གི་རྣམ་རིག་དེ་དག་གི་ཉེ་བར་ལེན་པ་སྟེ་ཉེར་ལེན་གྱི་རྒྱུ་ཁོ་ན་ཡིན་ལ། རྒྱུད་
གཞན་གྱི་ཤེས་པས་ཀུན་ནས་སློང་བར་བྱེད་པའི་རྣམ་རིག་དག་གི་ནི་བདག་པོའི་རྐྱེན་ཡིན་
ནོ། །དེ་ལྟར་ཉན་པ་པོའི་རྒྱུད་ཀྱི་རྣམ་པར་རིག་བྱེད་ཀྱི་ཉེ་བར་ལེན་པའི་རྒྱུས། རྒྱུད་
གཞན་དང་འབྲེལ་བའི་ལུས་ངག་གི་བྱ་བའི་རྣམ་པ་ཅན་གྱི་ཤེས་པ་བསྐྱེད་པ་ཡིན་པས་དེ་
དག་ལ་འབྲེལ་བ་ཡང་གྲུབ་ཅིང་དེ་ལྟ་བུའི་སྒོ་ནས་ཀྱང་ཐ་སྙད་ཉེ་ བར་གདགས་ པའི་
དབང་གིས་རྒྱུད་གཞན་གྱི་རྣམ་པར་རིག་བྱེད་དག་ཡིན་པར་ཐ་སྙད་གདགས་པར་འགྱུར་
རོ། །དེ་དག་གི་དོན་ནི། མདོ་སྡེ་བས་སེམས་ཙམ་པ་ཁྱོད་ཉན་པ་པོའི་རྒྱུད་ཀྱི་ངག་གི་
རྣམ་རིག་ཏུ་སྣང་བའི་ཤེས་པ་ལས་སྨྲ་བ་པོའི་སེམས་དཔོག་པ་ཅི་ལྟར་འཐད་ཅེས་རྒོལ་བ་
ན། སེམས་ཙམ་པས་ཉན་པ་པོས་ངག་སྨྲ་འདོད་ཀྱི་སེམས་གཡོ་བ་ལས་རང་ཉིད་ཀྱི་ངག་
སྨྲ་བའི་རྣམ་རིག་བྱུང་ཞིང་། རང་གི་རྣམ་རིག་དེ་ལྟ་བུ་བྱུང་བའི་རྟགས་ལས་རང་
སེམས་དཔོག་པ་མི་བསླུ་བར་མཐོང་བ་རྒྱུ་མཚན་དུ་བྱས་ནས། ཕ་རོལ་བོ་དག་གིས་ཀྱང་
ངག་གང་སྨྲ་བ་ཀུན་སློང་ལ་རག་ལས་པ་གདོན་མི་ཟའོ་ཞེས་ཐག་ཆོད་པའི་དབང་གིས།
རང་གི་ངག་གི་རྣམ་རིག་སྣང་བའི་ཤེས་པ་དེ་ལ་ཕ་རོལ་པོའི་ངག་གི་རྣམ་རིག་དང་འདྲ་
173



བའི་རྣམ་པ་འཆར་ཞིང༌། རྣམ་པ་དེ་ལ་ནི་ཕ་རོལ་པོའི་ངག་གི་རྣམ་རིག་ཏུ་ཐ་སྙད་
བཏགས་ཤིང་། དེ་ལྟ་བུ་ཐ་སྙད་དེའི་རྟགས་ལས་ཕ་རོལ་པོའི་སེམས་དཔོག་པ་ཡང་ཐ་
སྙད་བཏགས་པ་ཙམ་དུ་ཟད་དོ། །དེའི་ཕྱིར་ཉན་པ་པོའི་ངག་སྨྲ་འདོད་ཀྱི་སེམས་དེ་ཉིད་
རང་གི་ངག་གི་རྣམ་པར་རིག་བྱེད་ཀྱི་ཉེར་ལེན་དང་སྨྲ་བ་པོའི་ངག་གི་རྣམ་རིག་གི་ལྷན་
ཅིག་བྱེད་རྐྱེན་བྱས་པ་ལས། ཉན་པ་པོ་རང་གི་རྣམ་རིག་ལས་རང་སེམས་དཔོག་པ་ལྟར་
སྨྲ་བ་པོ་ཡང་རང་གི་རྣམ་རིག་ལས་རང་སེམས་དཔོག་པ་གཉིས་རྒྱུ་མཚན་མཚུངས་ཤིང་དེ་
ཡང་ཐ་སྙད་ཀྱི་དབང་གིས་དོན་ལ་ཅུང་ཟད་ཀྱང་བསླུ་བ་མེད་པ་ལ་ལྟོས་ནས་ཉན་པ་པོས་
སྨྲ་བ་པོའི་སེམས་དཔོག་ཅེས་ཐ་སྙད་བཏགས་པ་ཙམ་མ་གཏོགས། རང་གི་རྣམ་རིག་ནི་
རང་ཉིད་དང་གཞན་གྱི་རྣམ་རིག་ནི་གཞན་གྱིས་སོ་སོར་མྱོང་བ་ཙམ་ཡིན་པས་གཅིག་གི་
རྣམ་རིག་ཅིག་ཤོས་ལ་མི་སྣང་བ་དཔེ་དང་བཅས་པ་འོག་ཏུ་འཆད་འགྱུར་ལྟར་རོ། ། གོ་
དོན་ལ་རྟགས་ལ་འགོད་རྒྱུའི་ངག་གི་རྣམ་རིག་ཅེས་པ་དེ་ཡང་ཉན་པ་པོའི་རྒྱུད་ཀྱི་སྨྲ་བ་
པོའི་ངག་གི་རྣམ་རིག་ཏུ་སྣང་བའི་ཤེས་པ་ཉིད་ཡིན་ཏེ། འགྲེལ་བ་ལས། འདི་སྐད་དུ་
སྨྲ་བ་པོ་ཁོ་ན་སྨྲ་བ་དང་འགྲོ་བའི་བྱ་བ་དང་ཚིག་གི་རྣམ་པ་ཅན་གྱི་ཤེས་པ་གང་ཡིན་པ་དེ་
དག་ནི་རྣམ་པར་རིག་བྱེད་ཅེས་བྱའོ། ། ཞེས་ གསུངས་པའི་ཕྱིར། ད་ནི་དཀྱུས་དོན་
བཤད་པ་ནི། དེ་ལྟར་བདག་དང་གཞན་ལ་རང་རང་གི་སྣང་བ་ཉམས་སུ་མྱོང་བར་ཟད་
མོད་ཀྱི། འོ་ན་ཀྱང་སྨྲ་བ་པོས་སྨྲ་བའི་ཚིག་ཉན་པ་པོས་ཐོས་ཞེས་ཐ་སྙད་གདགས་སུ་
རུང་བ་ནི། དཔེར་ན་རབ་རིབ་ཅན་ཉིད་ཀྱིས་ཟླ་བ་གཉིས་མཐོང་བ་བཞིན་དུ་དོན་
གཅིག་འཛིན་པའི་རྣམ་པར་ཤེས་པ་དེ་ལྟ་བུ་སྐྱེ་བའི་རྒྱུའི་ཁྱད་པར་ནི་བག་ཆགས་གོམས་
པ་ལས་སྐྱེ་བའི་རང་བཞིན་གྱི་ཁྱད་པར་ཡིན་ཞིང་། བག་ཆགས་དེ་ཡང་ཐོག་མ་མེད་
པའི་དུས་ལས་དོན་གཅིག་འཛིན་པར་ངེས་པ་ཅན་གྱི་རྣམ་ཤེས་བསྐྱེད་པའི་བདག་ཉིད་དུ་
གནས་པ་ཡིན་པའི་ཕྱིར་རོ། །ཀུན་སློང་གི་རྒྱུ་རིགས་མཐུན་གཅིག་ལས་སྐྱེས་པས་ན་ཉན་
པ་པོ་རང་དང་སྨྲ་བ་པོ་གཞན་གྱི་རྣམ་པར་རིག་བྱེད་ཀྱི་རྣམ་པ་ཅན་གྱི་ཤེས་པ་དག་ལ་རང་
དང་གཞན་གྱི་རྣམ་པར་རིག་བྱེད་དུ་ཐ་སྙད་ཉེ་བར་འདོགས་སོ། ། གཉིས་པ་དེ་ལས་
འཕྲོས་ པའི་ ལན་ལ་གཉིས། རྗེས་དཔག་གིས་རྟོགས་ཚུལ་ལ་དོགས་པའི་ལན་དང་།
མངོན་སུམ་གྱིས་རྟོགས་ཚུལ་ལ་དོགས་པའི་ལན་ནོ། །དང་པོ་ནི། ཅི་སྟེ་གཞན་གྱི་ལུས་
174



ངག་གི་བྱ་བ་ལ་སོགས་པར་སྣང་བའི་རྣམ་པར་ཤེས་པ་དེ་ཉིད་འབྲས་བུའི་རྟགས་སུ་བྱས་
ནས། དེ་ལས་སྐྱེས་པའི་གཞན་གྱི་སེམས་ཤེས་པའི་རྗེས་དཔག་དེ་དག གཞན་གྱི་
སེམས་དེའི་ཐུན་མོང་མ་ཡིན་པའི་ངོ་བོ་དངོས་སུ་ཡུལ་དུ་བྱེད་དམ། འོན་ཏེ་མ་ཡིན་
ཞེས་བརྟག་པ་གཉིས་བྱས་ཏེ། གལ་ཏེ་གཞན་གྱི་སེམས་ཀྱི་ངོ་བོ་ཡུལ་དུ་བྱེད་ན་ནི་ཡུལ་
དེ་ནི་རང་གི་སེམས་ལས་དོན་གཞན་ཡིན་པར་འགྱུར་རོ། །ཡུལ་དུ་མ་བྱེད་ན་ནི་རང་གི་
ཤེས་པས་ཕ་རོལ་ཀྱི་སེམས་ཡོད་པ་ཅི་ལྟར་ཤེས་ཏེ། ཡུལ་དེའི་ངོ་བོ་ཉིད་ལ་གནས་པའི་
དོན་མ་ཤེས་པར་ཡུལ་དེ་ཚད་མས་གྲུབ་པ་མི་སྲིད་པའི་ཕྱིར་རོ་ཞེ་ན། སེམས་ཙམ་པས་
ཉེས་པ་འདི་ཡང་ཁྱོད་ལ་ཐལ་བར་འགྱུར་བར་མཚུངས་ཏེ། གཞན་གྱི་ལུས་ཀྱི་བྱ་བ་དང་
ཚིག་དག་གི་རྟགས་ལས་གཞན་གྱི་སེམས་རྟོགས་པར་འདོད་པ་ཁྱོད་ལྟར་ན་ཡང་། དེའི་
ཚེ་གཞན་སེམས་དེའི་ཐུན་མོང་མ་ཡིན་པའི་ངོ་བོ་དངོས་སུ་ཡུལ་དུ་བྱེད་ན་ནི། དེའི་ཚེ་
རང་གི་སེམས་ཀྱི་རྣམ་པ་ཤེས་པ་བཞིན་དུ་དེའི་རྣམ་པ་ཡང་ཇི་བཞིན་ཤེས་པར་ཐལ་བར་
འགྱུར་རོ། །གལ་ཏེ་རྗེས་དཔག་དེ་གཞན་གྱི་སེམས་མི་ཤེས་ན་ནི་དེས་དེའི་ངོ་བོ་ཉིད་ཅི་
ལྟར་འཛིན་པ་ཡིན། གལ་ཏེ་རྟགས་རྣམས་ཀྱིས་ནི་བསྒྲུབ་བྱའི་སྤྱི་ཙམ་རྟོགས་པའི་ཕྱིར་
རྣམ་པའི་ཁྱད་པར་ཞིབ་ཏུ་རྟོགས་བྱེད་མ་ཡིན་པའི་ཕྱིར་སྐྱོན་དུ་འགྱུར་བ་མ་ཡིན་ནོ་ཞེ་ན།
ཁྱོད་ཀྱིས་སྤྱི་ཞིས་པ་དེ་ཅི་ཞིག་ཡིན། གཞན་གྱི་སེམས་ཉིད་དང་ལྡོག་པ་གཅིག་ཡིན་ནམ།
འོན་ཏེ་ངོ་བོ་གཞན་ཞིག་གམ། འོན་ཏེ་ལྡོག་པ་གཅིག་དང་ངོ་བོ་ཐ་དད་གང་དུ་ཡང་
བརྗོད་དུ་མི་རུང་བ་ཞིག་ཡིན་ནམ་ཞེས་བརྟག་པ་གསུམ་བྱས་ནས། བརྟག་པ་ཕྱི་མ་
གཉིས་སྡེབ་གཅིག་ཏུ་འགོག་པ་ནི། སྤྱི་དེ་ཕ་རོལ་པོའི་སེམས་དང་ངོ་བོ་གཞན་ཉིད་དང་
བརྗོད་དུ་མི་རུང་བ་ཉིད་དག་ཅིག་ཡིན་ན་ནི། གཞན་སེམས་དཔོག་པའི་རྗེས་དཔག་
འདིས་སྤྱི་ཁོ་ན་གཟུང་གི་གཞན་གྱི་སེམས་ནི་གཟུང་བ་མ་ཡིན་པར་འགྱུར་ན། ཅི་ལྟར་
ན་རྗེས་དཔག་འདིས་གཞན་གྱི་སེམས་དེ་རྟོགས་པར་འགྱུར་ཏེ་མི་འགྱུར་རོ། །བརྗོད་དུ་
མེད་པར་འདོད་ པའི་ཕྱོགས་ལ་ཡང་གནོད་བྱེད་འདི་གས་ཆོག་གོ སྤྱི་དེ་ གཞན་གྱི་
སེམས་ཉིད་དང་ལྡོག་པ་གཅིག་ཀྱང་མ་ཡིན་ཏེ། དེ་དང་ལྡོག་པ་གཅིག་ཏུ་ཡོད་ན་དེའི་
རྣམ་པ་ཡང་ཇི་བཞིན་ཤེས་པར་ཐལ་བར་འགྱུར་རོ་ཞེས་གོང་དུ་དེའི་ཚེ་རང་གི་སེམས་
ཤེས་པ་བཞིན་དུ་དེའི་རྣམ་པ་ཡང་ཤེས་པར་ཐལ་བར་འགྱུར་རོ་ཞེས་པའི་སྐབས་སུ་བཤད་
175



ཟིན་ཏེ། དེར་མ་ཟད་ གཞན་གྱི་སེམས་ཇི་བཞིན་དཔོག་པར་འདོད་པ་འདི་ནི་རྗེས་
དཔག་གིས་རྗེས་སུ་དཔག་པའི་ཚུལ་ཡང་མ་ཡིན་ནོ། །དེ་ཅིའི་ཕྱིར་མ་ཡིན་ཞེ་ན། རྗེས་
སུ་དཔག་པ་ནི་དོན་གྱི་རང་གི་ངོ་བོ་ཇི་བཞིན་འཛིན་པར་བྱེད་པ་མ་ཡིན་ཏེ། གལ་ཏེ་
དོན་གྱི་ངོ་བོ་ཇི་བཞིན་དུ་འཛིན་པ་ཡིན་ན་མངོན་སུམ་དང་འདྲ་བར་སྣང་བ་ཁྱད་པར་ཅི་
ཡང་མེད་པར་ཐལ་བར་འགྱུར་བའི་ཕྱིར་རོ། །སོགས་སྒྲས་རྗེས་དཔག་གིས་འདས་པ་མི་
འཛིན་པར་ཐལ་བ་སྡུད་དོ། ། རྟོག་པ་ལ་ཡུལ་ཇི་བཞིན་སྣང་བ་མེད་པ་དེའི་ཕྱིར་རྗེས་
དཔག་འདི་ནི་ཞེན་ཡུལ་རང་མཚན་པ་ལ་དངོས་སུ་ཚད་མ་ཉིད་མ་ཡིན་ནོ། །ཅིའི་ཕྱིར་ཞེ་
ན། ཞེན་ཡུལ་དེའི་རང་གི་ངོ་བོ་དངོས་སུ་མི་འཛིན་ཀྱང་མངོན་པར་འདོད་པའི་དོན་ལ་
མི་བསླུ་བའི་རྒྱུ་མཚན་གྱིས་ཚད་མ་ཉིད་དུ་འདོད་པ་ཡིན་པའི་ཕྱིར་རོ། །དེའི་ཕྱིར་དུ་བ་ལ་
སོགས་པའི་རྟགས་ལས་སྐྱེས་པའི་རྗེས་དཔག་དེ་ཡང་མེ་ལ་སོགས་པའི་རང་གི་ངོ་བོའི་ཡུལ་
ཅན་མ་ཡིན་ཏེ། གལ་ཏེ་ཡིན་ན་མེ་མངོན་སུམ་དུ་མཐོང་བ་དང་ཁྱད་པར་མེད་པར་
ཐལ་བར་འགྱུར་བའི་ཕྱིར་རོ། ། དེར་མ་ ཐད་རྗེས་ སུ་དཔག་པ་དག་གིས་འདས་པ་ལ་
སོགས་ པ་དང་ངོ་བོ་ཉིད་ མེད་ པ་ དག་ ལ་ ཡང་འཇུག་ པར་ མི་ འགྱུར་ བའི་ ཕྱིར་དང་།
རྗེས་དཔག་གི་སྣང་ངོའི་མེ་དེ་ཡང་མེའི་དོན་བྱེད་པར་ཐལ་བར་འགྱུར་བའི་ཉེས་པ་ཡང་
ཡོད་པའི་ཕྱིར་རོ། ། དེ་བཞིན་དུ་གཞན་གྱི་སེམས་རྗེས་སུ་དཔག་པ་ལ་ཡང་མངོན་པར་
འདོད་པའི་དོན་ལ་མི་བསླུ་བ་ཡོད་པ་ཁོ་ན་སྟེ། དཔེར་ན་ལྷས་སྦྱིན་གྱི་སེམས་དཔོག་པ་
ལ་བརྟེན་ནས་འཇུག་པར་བྱེད་པ་དེའི་སྒོ་ནས་དེ་རྒྱུད་ལ་ལྡན་པའི་སྲོག་ཆགས་གཞན་ལྷས་
སྦྱིན་ཡོད་པར་རྟོགས་ནས་དེ་ཁྱིམ་དུ་འབོད་པ་དང་ཡང་དེ་ནས་ སྟན་འདིང་བ་དང་དེ་
ནས་ཡང་དང་ཡང་དུ་གཏམ་འདྲེས་པར་སྨྲ་བའི་ཐ་སྙད་དག་ལ་འཇུག་པ་ན་ལྷས་སྦྱིན་དེ་
ཁྱིམ་དུ་འབོད་པའི་དབང་གིས་བྱུང་བའི་རེ་བའི་དོན་ཐམས་ཅད་ཐོབ་པ་ལ་མི་བསླུ་བ་
ལྟར་ཡིན་པའི་ཕྱིར་རོ། ། ཁྱབ་སྟེ། འཇིག་རྟེན་ན་ནི་སེམས་ཅན་གཞན་དཔོག་པའི་
དགོས་པའམ་འབྲས་བུ་དེ་ཙམ་ལ་སེམས་ཤིང་རེ་བའི་སྒོ་ནས་སྲོག་ཆགས་གཞན་རྗེས་སུ་
དཔག་པ་ལ་འཇུག་པའི་ཆེད་དུ་ཡང་ཡིན་པའི་ཕྱིར་ཏེ། དཔེར་ན་སྐྱེས་བུ་མེ་དོན་དུ་
གཉེར་བའི་དགོས་པ་ཕྱི་མའི་ཁྱད་པར་ཏེ་བསྲེག་པ་དང་འཚེད་པ་ལ་སོགས་པའི་ཁྱད་པར་
དུ་སྣང་བའི་མངོན་སུམ་གྱི་ཤེས་པས་མྱོང་བ་ཙམ་གྱིས་དོན་གྲུབ་པ་ཡིན་པས་དེའི་ཚེ་རེ་བ་
176



མེད་པ་ཉིད་ཀྱི་ཕྱིར་རོ། །དེའི་ཕྱིར་དོན་སྤྱི་སྣང་བའི་ཤེས་པ་སྔ་མ་ལ་བརྟེན་ནས་བསྲེག་
འཚེད་ལ་སོགས་པའི་ཐ་སྙད་ཐམས་ཅད་རྫོགས་པས་ན་སྐྱེས་བུའི་དོན་བྱས་པ་ཉིད་དུ་
འགྱུར་བས་རྗེས་དཔག་ཞེན་ཡུལ་ལ་ཚད་མ་ཉིད་དུ་གྲུབ་པའི་ཕྱིར་རོ། །མདོར་ན་ལྷས་
སྦྱིན་གྱི་ལུས་ངག་གི་རྣམ་པར་རིག་བྱེད་ཀྱི་རྟགས་ལས་ལྷས་སྦྱིན་ཡིན་པར་དཔོག་པའི་རྗེས་
དཔག་ལ་ལྷས་སྦྱིན་སྣང་བ་དེ་དོན་སྤྱི་ཡིན་པས་ལྷས་སྦྱིན་མ་ཡིན་མོད་འོན་ཀྱང་སྣང་བ་དེ་
ལ་བརྟེན་ནས་ལྷས་སྦྱིན་དང་མངོན་སུམ་དུ་ཕྲད་རྒྱུ་ཡོད་པའི་རྒྱུ་མཚན་གྱིས་ཐ་སྙད་ཕྱི་མ་
འདི་ལ་ལྟོས་ཏེ་རྗེས་དཔག་དེ་ལྷས་སྦྱིན་ལ་ཚད་མར་སོང་བ་ཡིན་ཞེས་པའི་དོན་ནོ། །ཡང་
མདོ་སྡེ་བས་སེམས་ཙམ་པ་ཁྱོད་ཀྱིས་འདོད་པ་དེ་མི་འཐད་དེ། རྨི་ལམ་ན་ཡང་མེ་སྣང་
བའི་ཤེས་པ་སྔ་མ་དེ་ལས་དོན་ཕྱི་མ་སྟེ་བསྲེག་འཚེད་ལ་སོགས་པར་སྣང་བའི་ཤེས་པ་སྐྱེ་བ་
མ་ཡིན་ནམ་སྟེ་ཡིན་པས་དེ་ཙམ་གྱིས་ཤེས་པ་སྔ་མ་ཚད་མར་བཞག་འོས་པ་མ་ཡིན་ཏེ།
རྨི་ལམ་གྱི་གནས་སྐབས་དེའི་ཚེ་ཤེས་པ་ཐམས་ཅད་འཁྲུལ་བས་འཇུག་པ་ཡིན་པའི་ཕྱིར་རོ་
ཞེ་ན། སེམས་ཙམ་པས་ངེད་ཀྱི་ལུགས་འདིར་ལུས་ངག་གི་རྣམ་པར་རིག་བྱེད་ཀྱི་རྣམ་པ་
ཅན་གྱི་ཤེས་པ་ནི་ནམ་ཡང་སེམས་ཀྱི་གཡོ་བའི་དབང་མེད་པར་མི་འབྱུང་བས། དེའི་
ཕྱིར་རྨི་ལམ་ན་མེ་སྣང་བའི་ཤེས་པ་དེ་དག་གིས་ཀྱང་མེ་རྗེས་སུ་དཔོག་པར་བྱེད་དོ། །འོན་
ཀྱང་ཁྱད་པར་ནི་རྨི་ལམ་ན་འཁྲུལ་བའི་དབང་གིས་ནི་རེ་འགའ་གཉིད་ཀྱིས་བར་དུ་ཆོད་
ཀྱང་སད་པའི་ཚེ་དངོས་སུ་སྣང་བ་འབྱུང་སྟེ། གཉིད་ཀྱིས་འཁྲུལ་བ་དེ་དག་གི་དབང་
གིས་རྨི་ལམ་གྱི་ཤིས་པ་ཐམས་ཅད་སྣང་ཡུལ་གྱིས་སྟོང་བ་མ་ཡིན་གྱི། གཉིད་མ་ལོག་པ་
དང་ལོག་པའི་གནས་སྐབས་ན་མངོན་སུམ་དང་བརྒྱུད་པ་ཞེས་བྱ་བའི་ཁྱད་པར་འདི་ནི་
ཡོད་དོ་ཞེས་སྔར་བཤད་ཟིན་ཏོ། ། རྨི་ལམ་གྱི་སྐབས་དེ་ལ་ཇི་ལྟར་ལུས་ངག་གི་རྣམ་པར་
རིག་བྱེད་ཀྱི་རྣམ་པ་ཅན་གྱི་ཤེས་པ་སྔ་མ་རྣམས་སད་པའི་གནས་སྐབས་ལས་བརྒྱུད་དེ་
སེམས་གཡོ་བའི་དབང་གིས་སྐྱེས་པ་ལྟར། རྨི་ལམ་དེའི་འོག་རོལ་གྱི་སད་པའི་གནས་
སྐབས་ན་ཡོད་པ་དག་ཀྱང་དེ་དང་འདྲའོ། །འདྲ་ཚུལ་ཡོད་དེ། གཉིད་མ་ལོག་པའི་
རྣམ་པར་རིག་བྱེད་ཀྱི་རྣམ་པ་ཅན་གྱི་ཤེས་པ་སྐྱེ་བའི་རྟེན་སེམས་གཡོ་བའི་གནས་སྐབས་
དེ་ལས་ཕྱི་མ་གཉིད་ལོག་པའི་སེམས་ཀྱི་རྒྱུད་སྐྱེ་ཞིང་དེ་ཁོ་ན་ལས་སད་པའི་སྐབས་བརྒྱུད་
དེ་སྐྱེའོ། །འདིའི་བརྒྱུད་ལུགས་ནི་སད་པའི་སྐབས་ན་ལྷས་སྦྱིན་ལྟ་བུ་དང་དངོས་སུ་ཕྲད་
177



པའི་ཚེ་དང་པོར་ལྷས་སྦྱིན་གྱི་རྒྱུད་ལ་ངག་སྨྲ་འདོད་ཀྱི་སེམས་གཡོ་དེ་ནས་དེས་ངག་སྨྲ་བ་
སོགས་ཐོས། དེ་ནས་རང་ཉིད་གཉིད་ལོག་པའི་ཚེ་ཉིན་པར་ལྷས་སྦྱིན་གྱིས་གཏམ་སྨྲ་བ་
ཐོས་པའི་བག་ཆགས་སད་ནས་ཡང་ ལྷས་སྦྱིན་གྱིས་གཏམ་སྨྲ་བ་རྨིས། གཏམ་སྨྲ་བའི་
རིགས་བྱེད་དེ་ལས་སྨྲ་བ་པོ་ཡང་ལྷས་སྦྱིན་ཡིན་པར་དཔོག་པ་རྨིས་ནས། ཡང་གཉིད་
སད་པའི་ཚེ་ལྷས་སྦྱིན་དང་དངོས་སུ་ཕྲད་པ་ལྟ་བུའི་བརྒྱུད་ལུགས་ཡིན་ནོ། །དེའི་ཕྱིར་རྨི་
ལམ་གྱི་སྐབས་དེ་ན་ཡང་གཞན་སེམས་རྗེས་སུ་དཔག་པ་སོགས་གཉིད་མ་སད་པ་དེ་སྲིད་
དུ་ཅི་ལྟ་བ་དེ་ལྟ་བུའི་མི་བསླུ་བ་དང་རྨི་ལམ་གྱི་མི་དེ་ཁྱིམ་དུ་འབོད་པ་སོགས་ཀྱི་ཐ་སྙད་
ཀྱང་ཡོད་ པ་ཁོ་ན་ཡིན་པས་ཅིས་ཀྱང་འཁྲུལ་བའི་ཉེས་པ་ཡོད་ཅེས་མི་གཟུང་ངོ་ཞེས་
གདམས་སོ། །གཉིས་པ་མངོན་སུམ་གྱིས་རྟོགས་ཚུལ་ལ་དོགས་པའི་ལན་ལ་དངོས་དང་།
དེ་བཞིན་གཤེགས་པས་མཁྱེན་ཚུལ་ལ་དོགས་པའི་ལན་གཉིས། དང་པོ་ནི། མདོ་སྡེ་
བ་ན་རེ། གཞན་གྱི་སེམས་རྗེས་སུ་དཔག་པ་དེ་ནི་གཞན་སེམས་དེའི་རང་གི་ངོ་བོ་ཇི་ལྟ་
བ་བཞིན་དངོས་སུ་མི་འཛིན་ཀྱང་ཐ་སྙད་ལ་མི་བསླུ་བའི་ཕྱིར་དེ་ལྟར་ཚད་མ་ཉིད་ཡིན་དུ་
ཆུག་ན། གཞན་གྱི་སེམས་མངོན་སུམ་དུ་ཤེས་པ་རྣམས་ཀྱིས་མཐོང་ཚུལ་གོ་སྟེ་དེ་ཉིད་ཅི་
ལྟར་ཡིན། གལ་ཏེ་གཞན་གྱི་སེམས་ཀྱི་རང་གི་ངོ་བོ་མངོན་སུམ་དུ་ཤེས་པར་གྱུར་ན་ནི་
དེའི་གཟུང་ཡུལ་མངོན་སུམ་དེ་ལས་དོན་གཞན་ཏེ་རྫས་གཞན་ཡིན་པར་འགྱུར་རོ། །གལ་
ཏེ་མི་ཤེས་པར་འགྱུར་ན་ནི་རྣལ་འབྱོར་པ་དེ་དག་ཅི་ལྟར་ཡུལ་མངོན་སུམ་དུ་ཤེས་པ་ཡིན་
པར་འདོད། །ཁྱོད་དེ་ཅི་ལྟར་མངོན་སུམ་ཡིན་པར་འདོད་ཁྱོད་ལྟར་ན་མངོན་སུམ་གྱིས་
དོན་གྱི་རང་གི་ངོ་བོ་མི་འཛིན་པར་ཡང་འགྱུར་ཞིང་། འོན་ཏེ་མི་འཛིན་པར་འགྱུར་ན་
ནི་དེ་ཅི་ལྟར་མངོན་སུམ་ཚད་མ་ཡིན་ཞེ་ན། སེམས་ཙམ་པས། སེམས་ཅན་གྱི་རྣམ་པ་
ཤིས་པའི་མཚན་ཉིད་ གནས་ གཞན་དུ་མ་གྱུར་པའི་ཕྱིར་རྣལ་འབྱོར་པ་གཟུང་བ་དང་
འཛིན་པའི་རྣམ་པར་རྟོག་པ་མ་སྦྱངས་པ་རྣམས་ཀྱིས་གཞན་གྱི་སེམས་ཤེས་སོ་ཞེས་གྲགས་
པ་ཡང་ཐ་སྙད་ལ་མི་བསླུ་བ་ཉིད་ཀྱི་སྒོ་ནས་ཡིན་ཏེ། དཔེར་ན་སྣམ་བུས་གཡོགས་པའི་
བུམ་པ་མཐོང་བ་ན་སྣམ་བུ་མཐོང་བ་ཡིན་ཡང་བུམ་པའི་གཟུགས་ལ་སོགས་པ་མཐོང་བར་
བརྗོད་པ་བཞིན་དུ་མངོན་སུམ་ཚད་མ་ཉིད་ཡིན་ནོ། །དེ་ཡང་རྣལ་འབྱོར་གྱི་སྟོབས་ཀྱིས་
ནི་དེ་དག་ལ་གཞན་གྱི་སེམས་ཤེས་པ་བྱུང་ཞིང་ཤེས་པ་དེའི་ངོར། གཞན་གྱི་སེམས་ཀྱི་
178



རྣམ་པའི་བྱེ་བྲག་གི་རྗེས་སུ་བྱེད་པ་སྟེ་གཞན་གྱི་སེམས་ཀྱི་རྣམ་པའི་ཁྱད་པར་དང་འདྲ་
བའི་རྣམ་པ་གསལ་བར་སྣང་བ་འབྱུང་བར་འགྱུར་ཏེ། དཔེར་ན་ལས་དང་ལྷ་ལ་སོགས་
པའི་བྱིན་གྱི་རླབས་ཀྱི་སྟོབས་ཀྱིས་རྨི་ལམ་བདེན་པ་སྟེ་དོན་གྱི་རྣམ་པ་གསལ་བར་མཐོང་
བ་བཞིན་ནོ། །འོན་ཀྱང་རྣལ་འབྱོར་པ་དེ་དག་ལ་གཞན་སེམས་ཤེས་པའི་མངོན་ཤེས་
ཡོད་ན་ཡང་གཞན་གྱི་སེམས་ཀྱི་ངོ་བོ་ཇི་ལྟ་བ་འཛིན་པའི་ཡུལ་ཅན་ཉིད་ཀྱི་ཤེས་པ་འབྱུང་
བ་ནི་མ་ཡིན་ཏེ། རྣལ་འབྱོར་པ་དེ་དག་ཀྱང་རང་གི་སེམས་ཀྱི་སྣང་བ་ཤར་བ་དང་རྣམ་
པ་མཚུངས་པ་ཁོ་ན་ཉིད་ཤེས་པ་ལས། གཞན་གྱི་སེམས་ཤེས་པ་ཞེས་བྱ་བ་ངེས་པར་
གཟུང་བའི་སྒོ་ནས་ཐ་སྙད་འདོགས་སོ། །དེའི་ཕྱིར་མངོན་སུམ་དེ་ནི་གཞན་གྱི་སེམས་
དེའི་རྣམ་པའི་རྗེས་སུ་བྱེད་པ་སྟེ་དེའི་རྣམ་པ་དང་འདྲ་བ་གསལ་བོར་སྣང་བ་ཡིན་པའི་
ཕྱིར་དང་། འདོད་པའི་དོན་ལ་མི་བསླུ་བ་ཡང་ཡིན་པའི་ཕྱིར་ན་མངོན་སུམ་ཚད་མ་
ཞེས་བྱ་བར་འདོད་དོ་ཞེས་སོ། །དེ་དག་གི་དོན་སློབ་དཔོན་དུལ་བ་ལྷས་གཞུང་གཞན་ན་
ཤིན་ཏུ་གསལ་བར་བཤད་དེ། ཉི་ཤུ་བའི་འགྲེལ་བཤད་ལས། དཔེར་ན་སྲོག་ཆགས་
རྣམས་ཀྱིས་རང་གི་སེམས་འདས་པ་དང་མ་འོངས་པ་ཤེས་པ་ཡང་དོན་ཇི་ལྟ་བ་བཞིན་དུ་
མ་ཡིན་ཏེ། དེ་བཞིན་དུ་རྣལ་འབྱོར་པ་རྣམས་ཀྱིས་གཞན་གྱི་སེམས་ཤེས་པ་ཡང་དོན་ཇི་
ལྟ་བ་བཞིན་མ་ཡིན་ནོ། །གཞན་གྱི་སེམས་རིག་པ་ཞེས་བརྗོད་པ་ནི་རྟོགས་སོ་སྙམ་པའི་
དབང་གིས་འགྱུར་རོ། ། འདི་ལྟར་དེ་དག་གི་རྣལ་འབྱོར་གྱི་དབང་གིས་རང་གི་སེམས་
ཉིད་ གཞན་ གྱི་ སེམས་ དང༌ མཚུངས་ པའི་ རྣམ་ པར་ གསལ་ བར་ སྣང་ བ་ འབྱུང༌ སྟེ།
དཔེར་ན་དེ་དག་གི་རྣལ་འབྱོར་ཀྱི་སྟོབས་ཀྱིས་འདས་པ་དང་མ་འོངས་པའི་དངོས་པོའི་
རྣམ་པ་གསལ་བར་སྣང་བའི་ཤེས་པ་འབྱུང་བ་ལྟ་བུའོ། །དེ་ཡང་དེ་དག་གཟུང་བའི་ཆ་ལ་
གཞན་གྱི་སེམས་སུ་སེམས་པ་ན་གཞན་གྱི་སེམས་རིག་གོ་ཞེས་རྟོག་པར་བྱེད་དོ། ། ཞེས་
དང༌། དཔེར་ན་བུམ་པའི་ཁ་དོག་དང་འདྲ་བའི་སྣམ་བུ་ཞིག་གིས་བུམ་པ་གཡོགས་ན་
མཐོང་། སྣམ་བུ་མཐོང་ཡང་སྲོག་ཆགས་དག་བུམ་པ་མཐོང་ངོ་སྙམ་དུ་སེམས་པ་དེ་
བཞིན་དུ་འདར་ཡང་དེ་ལྟར་བལྟའོ། ། ཞེས་གསུངས་པའི་ཕྱིར། ལུང་དེ་དག་བོད་
གཞུང་ལས་ཀྱང་གོ་བདེ་བར་ཡོད་པས་དེ་ལྟ་བུ་གསལ་ཁ་ཅན་གྱི་གཞུང་ཆེན་མོ་དག་ལ་ལྟ་
རྟོག་མི་བྱེད་པའི་གྲོགས་པོ་དག་ནི་ཤིན་ཏུ་འཕངས་སོ། །དེ་བཞིན་དུ་གྲུབ་མཐའ་ཐུབ་
179



བསྟན་ལྷུན་པོའི་མཛེས་རྒྱན་ལས། གལ་ཏེ་དེ་ལྟར་ན་དེ་མངོན་སུམ་དུ་མི་འགྱུར་ཏེ།
གཞན་གྱི་སེམས་ཀྱི་རང་གི་ངོ་བོ་དངོས་སུ་སྣང་བ་མེད་པའི་ཕྱིར་རོ་སྙམ་ན། དེའི་ལན་
དུ་གཞན་སེམས་ཤེས་པའི་མངོན་ཤེས་དེས་གཞན་གྱི་སེམས་རྗེན་ཆེར་དུ་བཟུང་བ་མིན་
ཡང་ཞི་ལྷག་ཟུང་འབྲེལ་གྱི་རྣལ་འབྱོར་ཀྱི་སྟོབས་ཀྱིས་དེའི་ཁྱད་པར་ཇི་ལྟ་བའི་རྣམ་པ་ནི་
གསལ་བར་སྣང་བ་ཡིན་ཏེ། དེའི་ཕྱིར་མངོན་སུམ་མ་ཡིན་པར་མི་འགྱུར་རོ། །དཔེར་
ན་རང་གི་ལས་ཀྱི་སྟོབས་དང་ལྷ་ལ་སོགས་པའི་བྱིན་རླབས་ཀྱིས་འདས་པ་དང་མ་འོངས་
པའི་དོན་འགའ་ཞིག་རྨི་ལམ་ན་ཇི་ལྟ་བ་བཞིན་གསལ་བར་མཐོང་བ་ཡུལ་དེ་རྗེན་ཆེར་དུ་
བཟུང་བ་མ་ཡིན་ཡང་ཡུལ་དེ་ལ་མི་འཁྲུལ་བ་དང་དེའི་རྣམ་པ་གསལ་བར་འབྱུང་བ་མི་
འགལ་བ་བཞིན་ནོ། །ཞེས་གསུངས་པའི་ཕྱིར། ལེགས་བཤད་གསེར་ཕྲེང་ལས། རྨི་
ལམ་གྱི་སྐབས་སུ་གྲོང་ཁྱེར་མེས་ཚིག་པ་དངོས་གནས་པ་མཐོང་བར་བཤད་པ་དེ་ཡུལ་དེ་
ལ་མི་བསླུ་བའི་ཆ་ནས་ཡིན་གྱི་གནས་སྐབས་དེར་སྣང་བའི་མེ་ནི་རྨི་ལམ་གྱི་མེ་ཡིན་ཟེར་
དགོས་སམ་དཔྱད། སྐབས་འདིར་དོགས་པ་འདི་ལྟར་སློང་རིགས་ཏེ། མངོན་སུམ་
ལེའུ་ལས། རྐུན་པོ་རྨོ་སོགས་ཀྱིས་བསླད་པས། །མདུན་ན་གནས་པ་བཞིན་དུ་ནི། །
ཡང་དག་མིན་པ་མཐོང་བར་འགྱུར། ། ཞེས་དང་། གཉིད་ལོག་པའམ་སད་པ་ན། །
གསལ་བར་སྣང་བ་ཅན་བློ་གང་། །ཞེས་རྨི་ལམ་གྱི་ཤེས་པ་ལ་གསལ་སྣང་ཡོད་པར་བཤད་
པ་ལྟར་འགྲེལ་བ་འགྲེལ་བཤད་གཞན་ནའང་མང་ཞིང་། དེའི་རྟོག་བཅས་རྟོག་མེད་ཀྱི་
ཁྱད་པར་ཡང་། མཁས་གྲུབ་ཊིཀ་ཆེན་རིགས་པའི་རྒྱུ་མཚོ་ལས། སད་པའི་ཚེ་ཡུལ་མི་
གསལ་བའི་རྣམ་པ་ཅན་དུ་དྲན་ན་རྟོག་བཅས་དང་གསལ་བའི་རྣམ་པ་ཅན་དུ་དྲན་ན་
རྟོག་མེད་ཡིན་པར་གསུངས་ཤིང་། དབྱིག་གཉེན་གྱི་ཉི་ཤུ་བ་ལས། མངོན་སུམ་བློ་ནི་
རྨི་སོགས་བཞིན། །ཞེས་དང༌། རྒྱུད་གཞན་གྲུབ་པ་ལས། རྣལ་འབྱོར་གྱི་སྟོབས་ཀྱིས་
ནི་དེ་དག་ལ་ཤེས་པ་གཞན་གྱི་སེམས་ཀྱི་རྣམ་པའི་བྱེ་བྲག་གི་རྗེས་སུ་བྱེད་པ་གསལ་བར་
སྣང་བ་འབྱུང་བར་འགྱུར་ཏེ། ལས་དང་ལྷ་ལ་སོགས་པའི་བྱིན་གྱི་རླབས་ཀྱིས་རྨི་ལམ་
བདེན་པ་མཐོང་བ་བཞིན་ནོ། །ཞེས་ཡུལ་བདེན་པ་རྨིས་པ་གཞན་སེམས་ཤེས་པའི་མངོན་
ཤེས་ཀྱི་མཐུན་དཔེར་གསུངས་པ་དང་། དེའི་དོན་ལྕང་སྐྱ་ཐམས་ཅད་མཁྱེན་པས་ལྷ་ལ་
སོགས་པའི་བྱིན་རླབས་ཀྱིས་འདས་པ་དང་མ་འོངས་པའི་དོན་འགའ་ཞིག་རྨི་ལམ་ན་ཇི་ལྟ་
180



བ་བཞིན་གསལ་བར་མཐོང་བ་ཡུལ་དེ་རྗེན་ཆེར་དུ་བཟུང་བ་མ་ཡིན་ཡང་ཡུལ་དེ་ལ་མི་
འཁྲུལ་བར་གསུངས་པ་དང་། རྩ་ཤེས་རྣམ་བཤད་རིགས་པའི་རྒྱུ་མཚོར་ཡང་མངོན་
སུམ་གྱི་བློའི་གཟུང་བྱ་ཡིན་པས་བདེན་པར་ཡོད་དོ་སྙམ་པ་བཟློག་ཕྱིར་ཤེས་རབ་སྒྲོན་མེར་
རྨི་ལམ་གྱི་དཔེ་བཤད་ཅེས་ཞལ་འཕང་མཛད་པ་སོགས་ལ་དཔག་ན་རྨི་ལམ་གྱི་ཤེས་པ་ལ་
མངོན་སུམ་ཚད་མ་ཡོད་དམ་སྙམ་དུ་དོགས་སོ། །དེ་ལྟ་ནའང་རྨི་ལམ་གྱི་སྐབས་ན་དབང་
ཤེས་མེད་པས་དེ་འདྲ་བ་དེ་ཡིད་ཀྱི་མངོན་སུམ་ཚད་མར་ཐལ་ཞིང་། གལ་ཏེ་འདོད་ན་
རང་རེ་རྣམས་མངོན་སུམ་བཞིར་ཕྱེ་བའི་ཡིད་མངོན་ཕལ་ཆེ་བ་སྣང་ལ་མ་ངེས་པར་འདོད་
པ་དང་ཇི་ལྟར་མི་འགལ་ཞེས་དོགས་སོ། །གལ་ཏེ་ཁྱོད་ཀྱིས་ཡུལ་བདེན་པ་རྨིས་པའི་ཤེས་
པ་མངོན་སུམ་ཚད་མར་དོགས་པ་དེ་རིགས་པ་མ་ཡིན་ཏེ། དེ་འདྲ་བ་དེ་རྗེས་དཔག་
ཡིན་པའི་ཕྱིར་ཏེ། རིག་གཏེར་རང་འགྲེལ་ལས། རྨི་ལམ་བདེན་པའང་སད་པའི་ཚེ་
རང་མཚན་སྣང་བའི་བག་ཆགས་ཀྱི་རྒྱུ་ལས་རྨི་ལམ་གྱི་བག་ཆགས་སྣང་བས་རྒྱུའི་ཆོས་རྗེས་
སུ་དཔོག་པ་ཉིད་དེ། རྒྱུད་གཞན་གྲུབ་པ་ལས་ལས་དང་ལྷ་ལ་སོགས་པས་སྐྱེད་པའི་རྨི་
ལམ་བདེན་པ་བཞིན་ནོ་ཞེས་གསུངས་པ་ལྟར་རོ། །ཞེས་གསུངས་པའི་ཕྱིར་ཞེ་ན། དེའི་
ལན་ཁོ་བོ་ཉིད་ཀྱིས་བཤད་པར་བྱ་ཡི་ཉོན་ཅིག རྗེས་དཔག་ཡིན་ན་རྟེན་གཏན་ཚིགས་
ཡང་དག་བཀོད་པ་ལ་བརྟེན་ནས་སྐྱེ་དགོས་པས། རྨི་ལམ་གྱི་གནས་སྐབས་ན་རང་ཉིད་
རང་ལ་རྟགས་དེ་ལྟར་བཀོད་ནས་རྗེས་སུ་དཔག་པ་མ་ཡིན་པར་གནག་རྫིས་ཀྱང་ཤེས་པའི་
ཕྱིར། དེས་ན་རྨི་ལམ་ལ་རྗེས་དཔག་ཡོད་པར་འདོད་པ་ནི་རིགས་པའི་ལམ་ལས་ཕྱི་རོལ་
ཏུ་གྱུར་པ་ཡིན་ནོ། །འོ་ན་ས་པཎ་གྱི་དགོངས་པ་གང་ཞེ་ན། ལུང་དེ་ནི་གླང་པོ་ཆེ་
མདུན་ན་ཡོད་པ་ལྟར་རྨིས་པའི་རྨི་ལམ་ཆོས་ཅན་སད་པའི་སྐབས་སུ་གླང་པོ་ཆེ་སྣང་བའི་
ནུས་པའི་སྟོབས་ལས་གླང་ཆེན་ལྟ་བུའི་སྣང་བ་འཆར་བ་ཡིན་ཏེ་གླང་པོ་ཆེ་གསལ་པོར་
རྨིས་པའི་ཤེས་པ་ཡིན་པའི་ཕྱིར་ཞེས་པའི་རྟགས་ལ་བརྟེན་ནས་སྐྱེས་པའི་རྗེས་དཔག་ཆོས་
ཅན། ཁྱོད་རྒྱུའི་ཆོས་རྗེས་སུ་དཔོག་པའི་རྗེས་དཔག་ཡིན་ཏེ། སད་པའི་སྐབས་སུ་
གླང་ཆེན་སྣང་བའི་བག་ཆགས་སྔ་མས་རྨི་ལམ་ གྱི་གླང་པོ་ཕྱི་མ་སྐྱེད་པའི་བག་ཆགས་
དཔོག་པ་ཡིན་པའི་ཕྱིར། དཔེར་ན་བུ་རམ་གྱི་རོ་ད་ལྟར་བའི་རྟགས་ལས་བུར་རོ་སྔ་
མས་བུར་གཟུགས་ཕྱི་མ་སྐྱེད་པའི་ནུས་པ་དཔོག་པ་བཞིན་ཞེས་པའི་དོན་ནོ། །མདོར་ན་
181



རྨི་ལམ་གྱི་ཤེས་པ་ལ་མངོན་སུམ་ཚད་མ་ཡོད་དམ་མེད་ཅེས་དོགས་པ་སློང་བ་འདི་ལ་
མཁས་པའི་ཁུར་འཛིན་པ་རྣམས་ཀྱིས་ལན་གནང་བར་འཚལ་ཞེས་གསོལ་བ་འདེབས་
སོ། །གཉིས་པ་དེ་བཞིན་གཤེགས་པའི་མཁྱེན་ཚུལ་ལ་དོགས་པའི་ལན་ནི། མདོ་སྡེ་བས་
འོ་ན་གཟུང་འཛིན་གྱི་རྣམ་རྟོག་སྤངས་པའི་དེ་བཞིན་གཤེགས་པ་རྣམས་ཀྱི་གཞན་སེམས་
མཁྱེན་པའི་མངོན་ཤེས་དེས་གཞན་གྱི་སེམས་ཇི་ལྟ་བ་བཞིན་དུ་མཁྱེན་ན་གཟུང་འཛིན་
རྫས་གཞན་ཡོད་པར་འགྱུར་ལ་མི་མཁྱེན་ན་དེ་ཀུན་མཁྱེན་མོ་ཡིན་པར་འགྱུར་རོ་ཞེ་ན།
སེམས་ཙམ་པས། སངས་རྒྱས་བཅོམ་ལྡན་འདས་རྣམས་ཀྱིས་དོན་ཐམས་ཅད་ཇི་ལྟ་བ་
བཞིན་ཐུགས་སུ་ཆུད་པ་ནི་སོ་སོ་སྐྱེ་བོ་རྣམས་ཀྱི་བསམ་གྱིས་མི་ཁྱབ་སྟེ། རྣམ་པ་ཐམས་
ཅད་དུ་སོ་སོ་སྐྱེ་བོས་མངོན་སུམ་དུ་ཤེས་པ་དང་བརྗོད་པའི་ཡུལ་ལས་འདས་པའི་ཕྱིར་
རོ། །འདིའི་བསམ་གྱིས་མི་ཁྱབ་ཅེས་པ་དཔེར་ན་རྗེ་བཙུན་མི་ལ་རས་པོ་གཡག་རུའི་ནང་
ན་བཞུགས་པ་རས་ཆུང་བས་བལྟས་པ་ན་གཡག་རུ་ཇེ་ཆེར་མ་སོང་རྗེ་བཙུན་གྱི་སྐུ་ཇེ་ཆུང་
ལ་མ་སོང་བར་གཡག་རུའི་ནང་དུ་ཆུད་པ་ལྟ་བུ་སྟེ། དེ་ལྟ་བུའི་ཤོད་ཚུལ་དེ་བདག་ཅག་
གིས་ཅི་ཙམ་བསམ་མནོ་སྐོར་ཡང་བློ་ཡུལ་དུ་མི་ཆུད་པ་ལྟ་བུའོ། །སངས་རྒྱས་ལ་གཟུགས་
སོགས་སྣང་བ་བག་ཆགས་ཀྱི་དབང་གིས་མ་ཡིན་པར། ཡེ་ཤེས་ཀྱི་ཚོགས་རྫོགས་པའི་
སྟོབས་ལས་ དྲི་མ་ ཐམས་ཅད་སྤངས་པ་དང་། བསོད་ནམས་ཀྱི་ཚོགས་རྫོགས་པའི་་
སྟོབས་ལས་འགྲོ་དོན་མཛད་པའི་སྨོན་ལམ་མཐར་ཕྱིན་པའི་དབང་གིས་སྣང་བ་ཡིན་ནོ། །
སློབ་དཔོན་དུལ་བ་ལྷའི་འགྲེལ་བའི་རྗེས་སུ་འབྲང་ནས་རྒྱུད་གཞན་གྲུབ་པའི་དོན་རང་
བློས་ལྕོགས་ཚོད་ཀྱིས་བཤད་ཟིན་ཏོ། །དེ་ཡང་རང་ཅག་རྣམས་ལ་གང་སྣང་ཐམས་ཅད་
རང་གི་སེམས་ལས་གྲུབ་པ་ཙམ་དུ་ཟད་ན་རྒྱུད་གཞན་པའི་སྲོག་ཆགས་མི་འཐད་སྙོམ་པའི་
དོགས་པ་རྟོག་ལྡན་ལ་སྐྱེ་བ་བདེན་ནོ་སྙམ་པས། ཁོ་བོ་སྔར་རྩ་འགྲེལ་སྦྲགས་ནས་བལྟས་
ཀྱང་ ཕལ་ཆེར་མི་གོ་སྙམ་པས་རྗེས་ལུས་ སུ་ སོང་ཞིང་། ལོ་མང་འདས་རྗེས་སུ་སླར་
བལྟས་པས་བླ་མའི་ཐུགས་རྗེས་ཚིག་རགས་པ་གོ་བ་ལྟ་བུ་ཞིག་སྣང་བས་དོན་བཤད་པར་
སྤྲོ་མོད། འོན་ཀྱང་རིགས་པའི་དབང་ཕྱུག་གིས། འགྲོ་བ་རྣམས་ལ་མཚུངས་པར་
ལེགས་བཤད་སླར་འཛིན་བྱེད་པ་མི་རྙེད་པ་ཅན་ཁོ་བོའི་གཞུང་། ། རྒྱ་མཚོ་ལ་ནི་ཆུ་བོ་
བཞིན་དུ་རང་གི་ལུས་ལ་ཐིམ་ཞིང་ནུབ་པ་ཉིད་དུ་འགྱུར། །ཞེས་གསུངས་པའི་དོན་ལྟར།
182



དུས་ཀྱི་ཐ་མ་འདི་ལྟ་བུ་ལ་དེའི་དོན་ལ་དཔྱོད་མཁན་མེད། གལ་ཏེ་ཡོད་ནའང་དོན་གོ་
ཡོང་སྙམ་པའི་རེ་བ་གཅིག་ཏུ་མེད་པར་རང་གི་སེམས་སྟེང་དུ་བག་ཆགས་བསྒོ་བ་ཁོ་ནའི་
ཕྱིར་བརྩམས་པར་བྱ་བ་ཡིན་ནོ། །སྨྲས་པ། འདོད་ལ་སྲེད་པའི་གོ་སྐབས་ཡོངས་བཏང་
ཞིང་། ། འདི་སྣང་ཆོས་བརྒྱུད་ཟློས་གར་བསྒྱུར་ བཞིན་དགོངས། །དཀའ་བ་དུ་མས་་་
བསམ་གཏན་ལ་བརྩོན་པས། ། གྲུབ་དབང་བརྙེས་པའི་བླ་མ་གཙུག་ཏུ་མཆོད། ། མཁས་
རློམ་དུ་མས་ལན་བརྒྱུར་དཔྱད་ན་ཡང་། །སྨྲ་བརྗོད་ཡུལ་ལས་འགོངས་པའི་གནས་འདི་
ལ། །ལྕེ་དབང་གསོན་པོའི་བརྟུལ་ཞུགས་འཛིན་པ་འདི། །སྐལ་བ་སྦོམ་མོ་སྙམ་དུ་དགའ་
བ་སྒོམ། ། བློ་རྩལ་ནུས་པ་ཅི་མཆིས་ཀུན་སྤུངས་ནས། ། བརྟག་ཅིང་དཔྱད་པའི་འཁྲུལ་
གྱིས་བྱས་མོད་ཀྱང་། །རྒས་ལ་ཐུག་པའི་དྲན་པའང་ཉམས་སྐྱོན་གྱིས། ། ལྷག་ཆད་ནོར་
འཁྲུལ་མི་ཉུང་ཡོད་ལས་ཆེ། །དེ་ཕྱིར་བདག་བློ་བྱེའུ་འཕུར་སྟངས་ཀྱིས། །དགོངས་དོན་
མཁའ་དབྱིངས་མྱུལ་བས་ཐང་ཆད་དེ། །མ་རིག་ནགས་སུ་ལྷུང་ནས་ཉེས་བཤད་ཀྱི། །ཀུ་
ཅོ་འདོན་པར་མཐོང་ན་དོར་བར་བྱ། ། མུ་ལྟོའི་པད་པུར་འཚོགས་པའི་ཕྱེ་བཞིན་དུ། །
གྲུབ་མཐའི་བཞེད་གཞུང་སྣ་ཚོགས་བསྲེ་བ་མིན། ། དོན་གྱིས་དབེན་པའི་ར་གན་ག། སེར་
བརྫུ་བཞིན། ། ཚིགས་ སྡེབས་ཙམ་ལས་བརྗོད་བྱས་ སྟོང་བའང་མིན། ། དེ་ལྟར་ ངལ་ བ་
བསྟེན་པས་ས་སྟེང་གི། རྡུལ་གྱི་གྲངས་དང་འཁྲུལ་བ་སྐྱེད་བྱེད་པའི། །དགེ་བ་གང་
ཐོབ་དེས་ཀྱང་བསྟན་པ་མཆོག། ནམ་ཡང་ནུབ་པ་མེད་པའི་རྐྱེན་ཏུ་སྨོན། །རྟེན་འབྲེལ་
ཡན་ལག་བཅུ་གཉིས་འཁོར་ལོ་ཡི། །མུ་ཁྱུད་བསྟེན་པའི་ལུས་ཅན་ཡོད་དོ་ ཅོག། མྱ་
ངན་མེད་པའི་ས་ལ་དབུགས་དབྱུང་ཞེས། ། དམ་བཅའི་ཁུར་གྱིས་རྒྱལ་རྣམས་མཉེས་བྱེད་
ཤོག། ཅེས་རྒྱུད་གཞན་གྲུབ་པའི་འགྲེལ་བ་མཁས་པའི་ཡིད་འཕྲོག་ཅེས་པ་འདི་ནི། ཀུན་རྫོབ་པའི་
ཆོས་རྣམས་ཆུ་ནང་གི་ཟླ་བ་ལྟར་གཟིགས་ཤིང་། ལུས་ཅན་མཐའ་དག་བུ་སྡུག་པ་ལྟར་མཐོང་བའི་
སྙིང་རྗེ་ཆེན་པོའི་སྒོ་ནས་རིམ་གཉིས་ཀྱི་རྣལ་འབྱོར་ལ་རྩེ་གཅིག་ཏུ་གཞོལ་བའི་ཀུན་སྤངས་ཆེན་པོ་
མཚན་བརྗོད་པར་དཀའ་བ་བཀའ་དྲིན་འཁོར་ཟླ་མེད་པ། རྗེ་གྲུབ་པའི་དབང་ཕྱུག་ཀློང་རྡོལ་བླ་མ་
ངག་དབང་བློ་བཟང་དཔལ་བཟང་བོའི་ཞབས་རྡུལ་སྤྱི་བོར་བསྟེན་ཅིང་ཞལ་གྱི་བདུད་རྩི་འཐུང་དྲགས་
པས་སྤོབས་པ་ཅུང་ཟད་རྒྱས་པ་ཅན་ལྷ་སའི་རབ་འབྱམས་པ་ཨ་ལག་ཤ་ངག་དབང་བསྟན་དར་གྱིས་
སུག་བྲིས་སུ་བགྱིས་པའོ། །ཞེས་པ་འདི་ནི་སྐུ་འབུམ་བྱམས་པ་གླིང་དུ་དཔར་དུ་བསྒྲུབས་པའོ། །སརྦ་
མངྒ་ལཾ། །
183



༄༅། །ཤེས་རབ་སྙིང་པོའི་འགྲེལ་བ་དོན་གསལ་ནོར་
བུའི་འོད་ཅེས་བྱ་བ་བཞུགས་སོ། །
བཀའ་གདམས་མན་ངག་སྦྲང་རྩི་འཛིན་ལ་དབང་། །བློ་གསལ་བུང་བ་ཆོས་ཀྱི་རོ་
བཟང་པོས། །ཚིམ་མཛད་ཐུབ་བསྟན་རྒྱལ་མཚན་འཛིན་པའི་དཔལ། །བཤེས་གཉེན་
མཆོག་ གིས་ཤིས་པ་དམ་པས་སྐྱོང་། ། གཟུགས་སྐུ་གསེར་རིར་མཚན་དཔེའི་འོད་ཀྱིས་
འཁྱུད། །ལེགས་གསུང་རོལ་མཚོར་ཤེས་བྱའི་གཟུགས་བརྙན་བཀྲ༑ ༑ ཐུགས་ཀྱི་ཉི་མས་
འཇིག་རྟེན་རྒུད་མུན་གཞོམ། །ཐུབ་དབང་ཞབས་ཀྱི་པདྨོ་གཙུག་གིས་བཀུར། །པད་མའི་
མཚོ་ལ་ངང་མོ་རྩེན་པ་བཞིན། ། ལང་ཚོའི་དཔལ་གྱིས་ སྒེག་ པའི་དབྱངས་ཅན་ལྷ། །
བདག་ཡིད་རྙོག་བྲལ་དང་བའི་རྫིང་བུ་ལ། །དགྱེས་བཞིན་བཞུགས་ནས་སྤོབས་པ་མཆོག་
སྩོལ་ཅིག། རྒྱལ་བ་ཉིད་ཀྱང་གསུང་རབ་མཐའ་དག་ལ། །ཚད་མའི་སྐྱེས་བུ་འཁྲུལ་མེད་
ཡིན་ནོ་ཞེས། ། མངོན་པར་བསྔགས་པའི་མེ་ཏོག་ཐོར་བའི་ཡུལ། ། ཀླུ་སྒྲུབ་ཐོགས་མེད་
གུས་པས་རི་མོར་བྱ། །ཟབ་མོ་ཤེར་ཕྱིན་བརྗོད་བྱའི་ལྷ་ལམ་ཁྱོན། ། བདག་བློ་བུང་བས་
གཞལ་བར་མི་ཕོད་ཀྱང་། ། སྐྲ་རྩེས་བླངས་པའི་ཚོད་་དུ་གླིང་བ་འདི། ། མང་ཐོས་དོན་
གཉེར་དག་གི་གསོས་སུ་བསྐྲུན། ། དེ་ལ་འདིར་ཤེས་རབ་སྙིང་པོ་བཤད་པར་བྱ་བ་ལ།
སྤྱིའི་དོན་དང་། ཡན་ལག་གི་དོན་ནོ། །དང་པོ་ནི། ཤེར་ཕྱིན་ཀྱི་མདོ་ལ་སོགས་པའི་
བཀའ་གསུང་པ་པོ་ནི་ཤཱཀྱ་ཐུབ་པ་ཡིན་ལ། བཀའ་ཡི་ངོ་བོ་འདོད་ཚུལ་ལ། བྱེ་བྲག་སྨྲ་
བས་མིང་ཚིག་ཡི་གེ་གསུམ་སྤྱི་ཚོགས་པ་ལྡན་མིན་འདུ་བྱེད་དང་། མདོ་སྡེ་བས་མིང་
ཚིག་ཡི་གེ་གསུམ་གྱི་རང་བཞིན་ཕྱི་རོལ་གྱི་གཟུགས་སུ་འདོད་པ་དང་། ཐལ་འགྱུར་བས་
འཇིག་ རྟེན་ པ་ དང་ མཐུན་ པར་ བཞེད་ པས་ སྒྲ་ དང་ བེམ་ པོར་ ཡང་ འདོད་ པ་ དང་།
སེམས་ཙམ་པས་བཀའ་དང་བསྟན་བཅོས་སྒྲ་རང་མཚན་པ་ཡིན་ན་དེ་དག་ངག་ཏུ་མ་ཐོན་
པའི་གང་ཟག་གི་རྒྱུད་ལ་བཀའ་དང་བསྟན་བཅོས་མེད་པར་འགྱུར་བས། དེས་ན་ཆོས་
ཐམས་ཅད་རང་གི་སེམས་སྟེང་ནས་འགྲུབ་དགོས་པས། སངས་རྒྱས་ཞེས་བྱ་བ་ནི་ཆོས་
184་



ཐམས་ཅད་མངོན་སུམ་དུ་མཁྱེན་པའི་ཡེ་ཤེས་ཀྱིས་འགོག་པ་ཡང་དག་པའི་མཐའ་ལ་རྟག་
ཏུ་མཉམ་པར་བཞག་པ་ཙམ་གྱིས་རབ་ཏུ་ཕྱེ་བ་ཡིན་མོད། འོན་ཀྱང་སངས་རྒྱས་རང་གི་
ངོས་ནས་སྨོན་ལམ་ཡོངས་སུ་རྫོགས་པ་དང་གདུལ་བྱའི་ངོས་ནས་ལས་དག་ཅིང་རྒྱུད་སྨིན་
པ་གཉིས་ཚོགས་པ་ལ་བརྟེན་ནས། བྱང་སེམས་འཕགས་པ་རྣམས་ལ་ཆོས་སྟོན་པ་པོར་
སྣང་བ་ལོངས་སྐུ་དང་། ཉན་ཐོས་ལ་སོགས་པ་ལ་ཆོས་སྟོན་པ་པོར་སྣང་བ་སྤྲུལ་སྐུ་དང་།
དེ་དག་གིས་ཆོས་གསུངས་པར་སྣང་བ་ནི་ བཀའ་ ཡིན་པར་འདོད་དོ། ། ཤེས་བྱེད་ནི་་
ལེགས་བཤད་གསེར་ཕྲེང་དུ་རྒྱུན་སྣང་གི་ལུང་དང་བཅས་ཡོད་དོ། ། ཁྱད་པར་དུ་ཐེག་
བསྡུས་ཀྱི་བཤད་སྦྱར་ལས། རྐྱང་བ་དང་ཚིག་ཏུ་སྦྱར་བའི་སྒྲར་སྣང་བ་འདོད་པའི་དོན་
གྱི་རྣམ་པའི་རྗེས་སུ་འཇུག་པ་ཉན་པའི་རྣམ་པར་རིག་པའི་ཚིག་གོ གལ་ཏེ་དེ་ལྟ་ཡིན་
ན་བྱང་ཆུབ་སེམས་དཔས་དེ་ཅི་ལྟར་བཤད་དེ། ཉན་པའི་རྣམ་པར་རིག་པ་ནི་དེས་མ་
བཤད་དོ་ཞེ་ན། དེའི་དབང་གིས་གྱུར་པའི་ཕྱིར་དེ་སྐད་ཅེས་བྱ་སྟེ། ལྷ་ལ་སོགས་པའི་
དབང་གིས་རྨི་ལམ་ན་བསྟན་བཅོས་དང་སྔགས་ལ་སོགས་པ་རྙེད་པ་བཞིན་ནོ། ། ཞེས་
གསུངས་སོ། །འོ་ན་ཤེར་ཕྱིན་གྱི་མདོ་དེ་གང་ནས་བྱུང་ཞེ་ན། སངས་རྒྱས་ཀྱི་ཞལ་ནས་
བྱུང་བ་ཡང་ཡོད། བྱིན་གྱིས་བརླབས་པའི་མཐུས་གང་ཟག་གཞན་བརྒྱུད་ནས་བྱུང་བ་
ཡང་ཡོད་དོ། ། ཤེར་ཕྱིན་ཀྱི་མདོ་གནས་གང་དུ་གསུངས་ཤི་ན། བྱ་རྒོད་ཕུང་བོའི་རི་
ལའོ། །འདི་ལ་ཅིའི་ཕྱིར་བྱ་རྒོད་ཕུང་པོ་ཞེས་བྱ་ཞེ་ན། རི་དེའི་ལྷུན་བྱ་རྒོད་ཀྱི་དབྱིབས་
ལྟ་བུར་ཡོད་པའམ། བྱ་རྒོད་མང་པོ་སྤུངས་པ་ལྟ་བུའི་དབྱིབས་སུ་ཡོད་པའམ། བྱ་
རྒོད་མང་པོ་རོ་ཟ་བའི་ཕྱིར་རི་དེ་བསྲུངས་པའི་སྒོ་ནས་བཏེགས་པའམ། ཡང་ན་སྟོང་
ཉིད་རྟོགས་པའི་སྐྱེས་བུའི་བྱ་རྣམས་ཀྱིས་ཟིལ་གྱིས་གནོན་པས་ན་ སྤུངས་ཞེས་བྱའམ།
གཞན་ཡང་ཐུབ་པ་དགུང་ལོ་ང་བརྒྱད་པ་མེ་སྦྲུལ་ལོར། བྱ་རྒོད་ཀྱི་མགོ་དང་འདྲ་བའི་
རི་དེ་ལ་གཤེགས་པའི་ཚེ་བདུད་ཀྱིས་བྱ་རྒོད་ཀྱི་གཟུགས་སུ་སྤྲུལ་ནས་སྟོན་པའི་ཆོས་གོས་
ཁྱེར་ཏེ་རི་དེར་བོར་བ་རྡོར་གྱུར་ནས་བཞི་རིམ་དུ་ཆགས་པ་ལ་བྱ་རྒོད་ཕུང་པོ་ཆེན་པོར་
གྲགས་སོ་ཞེས་བཻ་ཌཱུར་གཡའ་སེལ་ལས་བྱུང་བས་བཤད་ཚུལ་མང་པོར་མངོན་ནོ། །རི་དེ་
ཡང་སངས་རྒྱས་རྣམས་ཀྱིས་ཤེར་ཕྱིན་གསུངས་པའི་གནས་ཡིན་པས་རྡོ་རྗེ་གདན་བཞིན་
དུ་སྲ་ཞིང་མེ་ལ་སོགས་པས་གཞིག་ཏུ་མེད་པ་དང་མི་གཡོ་བ་ཡིན་པས་བར་སྲིད་པ་རི་
185



གཞན་ལ་མི་ཐོགས་ཀྱང་འདི་ལ་ཐོགས་པར་བཤད་དོ། ། ཤེར་ཕྱིན་གྱི་མདོ་དུས་ནམ་གྱི་ཚེ་
གསུངས་ཤེ་ན། རྩིས་ལ་མཁས་པ་རྒྱ་མཚོ་རྣམ་གསུམ་དུ་གྲགས་པ་རྩད་ཆུང་ཆོས་གྲགས་
རྒྱ་མཚོ་ཕུག་པ་ལྷུན་གྲུབ་རྒྱ་མཚོ་མཁས་གྲུབ་ནོར་བཟང་རྒྱ་མཚོ་གསུམ་གྱིས། ནག་པ་ཉ་
ལ་ཤེར་ཕྱིན་གྱི་མདོ་གསུངས་ནས་ཟླ་བ་རྗེས་མའི་ཚེས་བཅོ་ལྔ་ལ་མྱ་ངན་ལས་འདས་པར་
བཞེད་ལ། མཆིམས་དང་ཆག་ལོ་སོགས་ཀྱི་བཞེད་ཚུལ་འཇམ་དབྱངས་བཞད་པའི་རྡོ་
རྗེས་ཕར་ཕྱིན་མཐའ་དཔྱོད་ཡིད་བཞིན་ནོར་བུར་སུན་ཕྱུང་ནས། རང་ལུགས་སྟོན་པ་
སངས་རྒྱས་པའི་ཕྱི་དེ་ལོར་ཤེར་ཕྱིན་གསུངས་པར་བཞེད་ལ། དེ་ལ་ཁ་ཅིག་གིས་འདི་
ལྟར་དོགས་ཏེ། སྟོན་པ་ས་ག་ཟླ་བའི་ཚེས་བཅོ་ལྔ་ལ་སངས་རྒྱས་པའི་དུས་སུ་བདུད་རྩི་
ཟས་ལ་བུ་ཞིག་སྐྱེས་པ་དེ་ཀུན་དགའ་བོ་ཡིན་ཞིང་སངས་རྒྱས་པའི་དུས་དེ་ནས་བརྩིས་
པའི་བཅུ་གཉིས་པ་ནག་པ་ཉ་ལ་ཤེར་ཕྱིན་གསུངས་དུས་སུ་ཀུན་དགའ་བོ་སྐྱེས་ནས་ཟླ་བ་
བཅུ་ལྷག་ཙམ་ལས་མ་སོང་བས་ཤེར་ཕྱིན་གསུངས་པའི་འཁོར་དུ་ཀུན་དགའ་བོ་ཅི་ལྟར་
ཡོད་ཅེས་དོགས་སོ། །དེ་ལ་འཇམ་དབྱངས་བཞད་པའི་རྡོ་རྗེས་ཤེར་ཕྱིན་གྱི་མདོ་ཐོག་
མར་གསུངས་པའི་འཁོར་དུ་ཀུན་དགའ་བོ་མེད་ཀྱང་ཕྱིས་སུ་གསུངས་པའི་འཁོར་དུ་ཡོད་
པས་སྐྱོན་མེད་ཅེས་གསུངས་མོད། དེ་ལ་ཡང་འདི་ལྟར་དོགས་ཏེ། བརྒྱད་སྟོང་བ་
ལས། ：འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་
བྱ་རྒོད་ཕུང་བོའི་རི་ལ་བཞུགས་ཏེ། དགེ་སློང་སྟོང་ཉིས་བརྒྱ་ལྔ་བཅུ་དགེ་སློང་གི་དགེ་
འདུན་ཆེན་པོ་དག་དང་ཐབས་ཅིག་གོ ཐམས་ཙད་ཀྱང་དགྲ་བཅོམ་པ་ཟག་པ་ཟད་པ།
ཞེས་པ་ནས། སེམས་ཐམས་ཅད་ཀྱི་དབང་དམ་པའི་ཕ་རོལ་ཏུ་སོན་པ་ཐོབ་པ་ཤ་སྟག་
སྟེ། གང་ཟག་གཅིག་མ་གཏོགས་པ་ནི་འདི་ལྟ་ སྟེ། ཚེ་དང་ལྡན་པ་ཀུན་དགའ་བོའོ་
ཞེས་པའི་གླེང་གཞི་འདི། བརྒྱུད་སྟོང་བ་ཐོག་མར་གསུངས་དུས་ཀྱི་གླེང་གཞི་ཡིན་ན་
ཀུན་དགའ་བོ་མེད་པ་དང་འགལ། བཀའ་བསྡུ་བའི་སྐབས་ཀྱི་གླེང་གཞི་ཡིན་ན་དེའི་
དུས་སུ་ཀུན་དགའ་བོ་དགྲ་བཅོམ་པ་ཡིན་པ་དང་འགལ། བར་དུ་གསུངས་པའི་གླེང་
གཞི་ཡིན་་ན། ཆོས་ཡང་དག་པར་སྡུད་པ་ལས། དགེ་སློང་དག འདི་སྐད་བདག་
གིས་ཐོས་པ་ཞེས་གྱིས་ལ་ཆོས་བསྡུ་བར་བྱའོ་ཞེས་བཀའ་བསྡུ་བའི་ཚེ་ན་ཚིག་འདི་སྦྱོར་
ཞེས་གདམས་པ་དང་འགལ་སྙམ་དུ་དོགས་སོ། །ཡང་ཁ་ཅིག་གིས་རྒྱལ་བུ་གཞོན་ནུ་དོན་
186



གྲུབ་དང་སྒྱུ་རྩལ་འགྲན་པའི་སྐབས་སུ་ཀུན་དགའ་བོས་རྒྱང་གྲགས་གཉིས་ཀྱི་ཚད་ཕོག་
པར་བུ་སྟོན་ཆོས་འབྱུང་ལས་བཤད་པར་མ་ཟད་རྒྱ་ཆེར་རོལ་བ་ལས་ཀྱང་བཤད་པས།
སྟོན་པ་འཚང་རྒྱ་ཚུལ་བསྟན་པའི་སྔ་རོལ་ནས་ཀྱང་ཀུན་དགའ་བོ་ཡོད་ཟེར་ལ། ཁ་ཅིག་
གིས། རབ་འབྱོར་དང་ཀུན་དགའ་བོ་དང་འཆར་ཀ་དང་ལེགས་སྐར་སོགས་ལ་ཆེ་ཆུང་
ལྟ་བུའི་སྔ་ཕྱི་གཉིས་རེ་བྱུང་བས། བྱང་ཆུབ་སེམས་དཔའ་གཞོན་ནུའི་འཁོར་དུ་བྱུང་
བའི་ཀུན་དགའ་བོ་དེ་བདུད་རྩི་ཟས་ཀྱི་བུ་ལས་གཞན་པ་ཞིག་ཡིན་ཟེར་རོ། ། བིཀྐུར་
གཡའ་སེལ་དུ་ཤེར་ཕྱིན་གསུངས་པའི་དུས་སུ་འཕགས་པ་རབ་འབྱོར་དགྲ་བཅོམ་པའི་
འབྲས་བུ་ཐོབ་ཟིན་པ་དགོས་ཤིང༌། རབ་འབྱོར་ནི་ལྷ་བབས་ཀྱི་ཉིན་བདེན་པ་གསར་དུ་
མཐོང་ཞིང་དེ་ལས་ མི་རིང་བར་དགྲ་བཅོམ་པའི་འབྲས་ བུ་ ཐོབ་པར་འདུལ་བ་ལས་་་་
གསུངས་པས། ཤེར་ཕྱིན་ཀྱི་མདོ་ལྷ་བབས་ཀྱི་རྗེས་སུ་གསུངས་པ་འཐད་པའི་རྒྱུ་མཚན་
མང་དུ་སྤྲོས་ནས། ཐུབ་པ་དགུང་ལོ་ང་བརྒྱད་པ་མེ་སྦྲུལ་ལ་ཤེར་ཕྱིན་ཀྱི་མདོ་གསུངས་
པར་བཤད་ནས། ཡང་འོག་ཏུ་ཤོག་བུ་བཞི་བརྒྱ་དང་གཉིས་ཀྱི་ངོ་ན། སངས་རྒྱས་
དགུང་ལོ་ང་ གཅིག་ པ་ ལྕགས་ཁྱི་ ལ་ ཤེར་ ཕྱིན་ གྱི་ སྐོར་གསུངས་ པར་ ཡང་བཤད་ པས།
དེས་ན་མཁས་པ་དེ་སྙེད་ཀྱིས་མི་མཐུན་པ་བཤད་པ་ལ་རྒྱུ་མཚན་ཞིག་ཡོད་དགོས་ པས།
དེ་ཡང་ཁོ་བོའི་བསམ་ཚོད་ལ། དཔེར་ན་སྟོན་པའི་འཁྲུངས་ལོ་ལ། ཆོས་རྗེ་ས་སྐྱ་བའི་
ལུགས་ལ་ས་འབྲུག་དང་། པཎ་ཆེན་ཤཱཀྱ་ཤྲཱིའི་ལུགས་ལ་མེ་སྦྲུལ་དང་། དུས་འཁོར་བ་
གཡུང་སྟོན་གྱི་ལུགས་ལ་ཤིང་བྱི་དང་། ཨ་ཏི་ཤའི་ལུགས་ལ་ཤིང་གླང་དང་། བུ་སྟོན་
ལུགས་ལ་མེ་རྟ་དང༌། ཕུག་ལུགས་ལ་ལྕགས་སྤྲེལ་དང་། རྒྱ་ནག་མཁས་པའི་ལུགས་ལ་
ཤིང་སྟག་ཏུ་བཞད་པ་བཞིན་དེ་ཐམས་ཅད་ལུང་རིགས་ཀྱིས་བསྒྲུབ་ཏུ་ཡོད་པ་ཡིན་ནའང་།
ཐུན་མོང་བ་ལྟར་ན་མཁས་པ་དེ་རྣམས་ལ་སྟོན་པའི་འཁྲུངས་ལོ་དུས་ཀྱི་བསྐལ་དོན་དུ་
སོང་བ་ལྟར་འདིར་ཡང་འདྲའམ་སྙམ་མོ། །དེ་ལྟ་བུ་ཤེར་ཕྱིན་ཀྱི་མདོ་ལ་ཡུམ་སྲས་བཅུ་
བདུན་ལ་སོགས་པའི་ཐ་སྙད་བོད་དུ་གྲགས་པ་ཡོད་ཀྱང་། གཙོ་ཆེ་བ་རྒྱས་འབྲིང་བསྡུ་
གསུམ་སྟེ། རྒྱས་པ་འབུམ། འབྲིང་ཉི་ཁྲི། བསྡུ་བ་བརྒྱད་སྟོང་བའོ། །མིང་དེ་དག་
ནི་ཤོ་ལོ་ཀའི་གྲངས་ཀྱི་སྒོ་ནས་བཏགས་པ་ཡིན་ནོ། །སྤྱིར་བོད་དུ་འབུམ་སྡེ་ལྔ་ཞེས་གྲགས་
པ་ཡིན་ཏེ། ཤེར་ཕྱིན་ཀྱི་མདོ་ཐུགས་ཀྱི་འབུམ། མྱང་འདས་ཀྱི་མདོ་གསུང་གི་འབུམ།
187



དཀོན་མཆོག་བརྩེགས་པའི་མདོ་སྐུའི་འབུམ། ཕལ་པོ་ཆེའི་མདོ་ཡོན་ཏན་གྱི་འབུམ།
ལང་ཀར་གཤེགས་ པའི་མདོ་འཕྲིན་ལས་ཀྱི་འབུམ་དང་བཅས་པ་ལ་འབུམ་སྡེ་ལྔ་ཟེར་
རོ། །དེ་རྣམས་འབུམ་དུ་བཞག་པའི་རྒྱུ་མཚན་ནི། ཤེར་ཕྱིན་རྒྱས་པ་ལ་ཤོ་ལོ་ཀ་འབུམ་
ཡོད་པ་དང་། མདོ་མྱང་འདས་ལ་སངས་རྒྱས་མྱ་ངན་ལས་འདས་ཁར་ཞལ་ཆེམས་
བཞག་པ་འབུམ་ཡོད་པ་དང༌། དཀོན་མཆོག་བརྩེགས་པ་ལ་སངས་རྒྱས་ཀྱི་མཚན་མི་
འདྲ་བ་འབུམ་ཡོད་པ་དང་། ཕལ་བོ་ཆེ་ལ་སྨོན་ལམ་འབུམ་ཡོད་པ་དང་། ལང་ཀར་
གཤེགས་པ་ལ་སྲིན་པོ་འབུམ་བཏུལ་ཚུལ་ཡོད་པས་ན་འབུམ་ཞེས་བྱའོ། །ཡང་འབུམ་སྡེ་
ལྔ་བོ་དེའི་དོན་བསྡུས་པའི་མདོ། རྒྱལ་པོའི་མདོ་ལྔ་ཞེས་གྲགས་པ་ནི། ཡུལ་གྱི་དོན་
བསྡུས་ཤེས་རབ་སྙིང་པོ། མྱང་འདས་ཀྱི་དོན་བསྡུས་འདའ་ག་ཡེ་ཤེས། དཀོན་མཆོག་
བརྩེགས་པའི་དོན་བསྡུས་རྡོ་རྗེ་རྣམ་འཇོམས། ཕལ་ཆེན་གྱི་དོན་བསྡུས་བཟང་སྤྱོད་
སྨོན་ལམ། ལང་གཤེགས་ཀྱི་དོན་བསྡུས་ལྟུང་བཤགས་རྣམས་སོ། །དེ་རྣམས་ལ་རྒྱལ་
པོའི་མདོ་ཟེར་བའི་རྒྱུ་མཚན་ནི། སྔོན་དུས་སུ་བོད་ཀྱི་ཆོས་རྒྱལ་རྣམས་ཀྱི་རིམ་གྲོར་མདོ་
ལྔ་བོ་དེ་གདོན་པར་བྱ་བ་ལས་བཏགས་པར་སེམས་སོ། །དེ་ཡང་ཤེས་རབ་སྙིང་པོ་ལྟ་བའི་
མདོ། འདའ་ག་ཡེ་ཤེས་སྤྱོད་པའི་མདོ། རྡོ་རྗེ་རྣམ་འཇོམས་ཁྲུས་ཀྱི་མདོ། བཟང་
བོ་སྤྱོད་པ་སྨོན་ལམ་གྱི་མདོ། ལྟུང་བཤགས་སྡིག་པ་བཤགས་པའི་མདོའོ། །དེ་ལྟ་བུ་
རྒྱས་འབྲིང་བསྡུས་གསུམ་ཅིག་ཅར་དུ་གསུངས་པ་ཡིན་ཏེ། ཞུ་བ་བོ་ཐམས་ཅད་མཐུན་
པར་བྱུང་ཞིང༌། ཞིང་ དག་སྦྱོར་བའི་ཐད་དུ་སྲིང་མོ་གངྒཱའི་ལྷ་མོ་ལུང་བསྟན་པར་་་
མཚུངས་པས་སོ། །ཁྱབ་པ་ཡོད་དེ། སངས་རྒྱས་གཅིག་གིས་གང་ཟག་གཅིག་ཡང་དང་
ཡང་དུ་བྱང་ཆུབ་ཏུ་ལུང་སྟོན་པར་མི་རིགས་སོ། ། ཞེས་བུ་སྟོན་ཐམས་ ཅད་མཁྱེན་པས་
གསུངས་སོ། །ཤེར་ཕྱིན་ཀྱི་མདོ་གླེགས་བམ་ལ་བྲིས་པའི་དུས་ནི་བཀའ་བསྡུ་གསུམ་པའི་
དུས་ཞེས་གྲགས་ལ། འོན་ཀྱང་དེའི་སྔོན་དུ་བཀའ་ཡི་གེར་འཁོད་པའི་གླེགས་བམ་ཙམ་
མེད་པ་མ་ཡིན་ནོ། །ཤེར་ཕྱིན་གྱི་མདོ་ཡུལ་གང་དུ་ཅི་ལྟར་དར་ཞེ་ན། སྟོན་པ་མྱ་ངན་
ལས་འདས་པའི་རྗེས་སུ་ཤེར་ཕྱིན་སུས་བདག་བྱེད་ཅེས། ལྷ་མི་སྲིན་སྡེ་བརྒྱད་སོགས་
འཚོགས་ནས་གྲོས་བྱས་པས་མ་འཆམ་ནས་ཧབ་ཐོབ་བྱས་པས། ཡུམ་རྒྱས་པ་ཀླུས་ཐོབ།
ཁྲི་བརྒྱད་སྟོང་བ་ལྷས་ཐོབ། ཉི་ཁྲི་མིས་ཐོབ། ཤེས་རབ་ཁྲི་བ་ལྷ་མ་ཡིན་གྱིས་ཐོབ།
188



བརྒྱུད་སྟོང་བ་གནོད་སྦྱིན་གྱི་རྒྱལ་པོ་རྣམ་ཐོས་སྲས་ཀྱིས་ཐོབ་ཅེས་གྲགས། དེ་ནས་སླར་
རྒྱ་གར་དུ་ཡུམ་རྒྱས་པ་བྱུང་ཚུལ་ནི། ཀླུའི་རྒྱལ་པོ་ནད་ཀྱིས་ཐེབ་ནས་ཅིས་ཀྱང་མ་ཕན་
པར། བུ་མོ་ཞིག་གིས་མོ་བཏབ་ནས་མིའི་ཡུལ་ན་སློབ་དཔོན་ཀླུ་སྒྲུབ་བྱ་བ་བདེན་པ་
གཉིས་ཀྱི་དོན་ལ་མཁས་པ་ཞིག་ཡོད་པས་དེ་སྤྱན་དྲངས་ན་བསྙུན་དངས་པར་འགྱུར་ཞེས་
ལུང་བསྟན་པ་ལྟར་ཀླུ་སྒྲུབ་ཀླུའི་ཡུལ་དུ་ཕེབས་ནས་ཤེར་ཕྱིན་སྟོང་ཕྲག་བརྒྱ་བ་སྤྱན་དྲངས་
པ་ཡིན་ཟེར། ཡང་བཤད་ཚུལ་གཅིག་ལ་སློབ་དཔོན་སྒྲོལ་སྐུ་བཞེངས་པའི་ཙན་དན་
འཚོལ་བའི་ཕྱིར་ཀླུ་ཡུལ་དུ་ཕེབས་ནས་ཡུམ་རྒྱས་པ་སྤྱན་དྲངས་པ་ཡིན་ཡང་ཟེར། དེ་
ལྟར་ཀླུའི་ཡུལ་ནས་སྤྱན་དྲངས་པའི་ཚེ་ཡུམ་རྒྱས་པའི་ཞབས་ནས། བྱམས་ཞུས། ཆོས་
འཕགས། རྟག་ཏུ་ངུ་། ཡོངས་གཏད་དེ་ལེའུ་བཞི་ཀླུའི་ཡུལ་དུ་ལུས་པས། ། དེང༌
སང་གི་ཡུམ་འབུམ་པའི་མཇུག་ཏུ་རྫོགས་སོ་བྱ་བ་མི་འདུག་པས་མ་ཚང་ཟེར། ཁ་ཅིག་
གིས། དེང་སང་གི་ཡུམ་རྒྱས་པ་ལ་ཡང་ཤོ་ལོ་ཀ་འབུམ་ལོངས་ཤིང་མཇུག་གི་ཆོས་ཉིད་
མི་འགྱུར་བའི་ལེའུ་བསྡུས་པས་ཀྱང་དོན་གྱིས་ཚང་ཟེར། ཡང་ཁ་ཅིག་གིས། བྱམས་
ཞུས་དང་ཆོས་འཕགས་སྡོམ་པའི་ལེའུ་གཅིག རྟག་ཏུ་ངུའི་ལེའུ་དང་གཉིས། ཡོངས་
གཏད་ཀྱི་ལེའུ་དང་གསུམ་ཉི་ཁྲི་དང་བརྒྱད་སྟོང་བ་ནས་ཁ་བསྐང་པའི་ལུགས་སུ་བྱས་ནས་
ཡུམ་འགའ་ཞིག་གི་གཤམ་དུ་ལེའུ་དེ་གསུམ་བསྣན་ནས་ལེའུ་དོན་ལྔ་བྱས་པ་ཡང་མཆིས།
ཡང་འགོས་ཆོས་གྲུབ་ཀྱིས་རྒྱ་ནག་ནས་བསྒྱུར་བ་ཡང་ཡོད་ཟེར་རོ། ། བོད་གངས་ཅན་དུ་
དར་ཚུལ་ནི། ཁྲི་སྲོང་སྡེ་བཙན་གྱི་དུས་སུ་ཉང་ཁམ་པའམ་རླངས་ཁམ་པ་གོ་ཆ་བྱ་བ་མི་
བརྗེད་པའི་གཟུངས་ཐོབ་པ་ཞིག་ཤེར་ཕྱིན་གདན་འདྲེན་དུ་བཏང་བས། དེས་ཡུམ་
རྒྱས་པ་བློ་ལ་བཟུང་ནས་གསེར་གྱི་གླེགས་ཤིང་རྒྱབ་ལ་བཀབ། གཡུ་ ཡི་ གླེགས་ཤིང་
མདུན་ལ་བཀབ། མུ་ཏིག་གི་ཕྲེང་བས་གླེགས་ཐག་བྱས་ནས་བྱོན་ཏེ་ཁོང་གི་བློ་ཐོག་ནས་
གསུངས་པ་དུམ་པ་བཞི། རྒྱ་སྐད་ལ་ཤ་ཏ་ས་ཧ་སྲ་ཞེས་པ་ལས་མེད་པ་དེ་ལ་རླངས་ཀྱི་
ཐུགས་འགྱུར་རེག་ཟིག་དམར་པོ་དང་ཤ་སྒྲོ་ཅན་ཞེས་བྱའོ། ། ཡང་སྦས་མཉྩ་ཤྲཱི་དང་ཉང་
ཨིནྡྲ་ཝ་རོ་གཉིས་ཀྱིས་རྒྱ་དཔེའི་སྟེང་ནས་བསྒྱུར་བ་དུམ་པ་བཞི། རྒྱ་སྐད་ལ་ཤ་ཏ་ས་ཧ་
སྲི་ཀ་ཞེས་ཡོད་པ་ནི་དཔྱ་འབུམ་དང་རེག་ཟིག་སྔོན་པོ། དེ་ཡང་རེག་ཟིག་ནི་གླེགས་
བམ་དེ་རྣམས་ཧ་ཅང་བསྡུས་པས་ཟིན་བྲིས་ལྟ་བུར་སོང་བའི་དོན་དང་དམར་པོ་ནི་ཆོས་
189



རྒྱལ་ཉིད་ཀྱི་ཤངས་ཁྲག་མཚལ་དང་བསྲེས་ནས་བྲིས་པ་དང་། སྔོན་པོ་ནི་དབུ་སྐྲའི་གཞོ་
བར་མ་དང་བསྲེས་ནས་བྲིས་པ་ལས་མིང་ཆགས་ཤིང༌། ཤ་སྒྲོ་ཅན་ནི་འཇུག་སྣོད་ལས་
འགྲེས་ཏེ་བཏགས་པ་ཡིན་པས་དེའི་འཇོག་སྣོད་ཤ་ལྤགས་ཀྱི་སྒྲོ་བ་ཞིག་ཡིན་འདྲ། དཔྱ་
འབུམ་ནི་མངའ་འབངས་རྣམས་ལས་དཔྱ་ཁྲལ་བསྡུས་ནས་བསྒྱུར་བའི་སྒོ་ནས་བཏགས་
སོ། ཡང་བི་རོ་ཙ་ནས་བསྒྱུར་བ་དུམ་པ་དྲུག རྒྱ་སྐད་ལ་ཨཱརྱ་ཤ་ཏི་ས་ཧ་སྲི་ཀ་ཞེས་
ཡོད་པ་ནི་བླ་འགྱུར་འབྲིང་པོ་ཞེས་བྱའོ། །ཡང་སྐ་ཅོག་གཉིས་ཀྱིས་བསྒྱུར་བ་དུམ་པ་བཅུ་
དྲུག མཚན་གྱི་འོག་ཏུ་སངས་རྒྱས་དང་བྱང་ཆུབ་སེམས་དཔའ་དང་ཉན་ཐོས་དང་
རང་ སངས་ རྒྱས་ ཐམས་ཅད་ལ་ ཕྱག་འཚལ་ལོ་ཞེས་ཡོད་ པ་ནི་བླ་འགྱུར་ཆེན་མོ་ཞེས་་
བྱའོ། །ཡང་སྔོན་གྱི་ཡུམ་དེ་རྣམས་ལ་ཏིང་ངེ་འཛིན་བརྒྱ་དང་བཅུ་དགུ་ལས་མེད་པར་
རྔོག་ལོ་ཙཱ་བས་ཕམ་མཐིང་གི་འབུམ་ལས་བླངས་པའི་ཏིང་ངེ་འཛིན་ཤེས་རབ་སྒྲོན་མ།
སྣང་བ་གསལ་བ། ཟླ་བའི་སྒྲོན་མེ་ཞེས་བྱ་བ་གསུམ་བསྣན་ནས་ཏིང་ངེ་འཛིན་བརྒྱ་ཉེར་
གཅིག་ཏུ་མཛད་པ་ཡ་བཏགས་དང་ད་དྲག་མེད་པ་ནི་ཇོག་འགྱུར་ཞེས་བྱའོ། ། ཉི་ཁྲི་ལ་
འགྱུར་གསུམ་ཡོད་ཅེས་གྲགས། བརྒྱད་སྟོང་བ་ལ་འགྱུར་དྲུག་ལས་གྲགས་ཆེ་བ་གསུམ་
སྟེ། ཕྲེང་བ་ཅན་དང་བཟོ་སྦྱངས་དང་སྡེ་ཅན་ནོ། །དེ་གསུམ་ལ་ཚིག་སྣ་རིང་ཐུང་མི་
འདྲ་བ་བྱུང་བ་ནི་རྒྱུ་དཔེ་ཐ་དད་པའི་དབང་གིས་སམ་འགྱུར་མི་འདྲ་བའི་དབང་གིས་
ཟེར་ཞིང་རྒྱས་པ་ནི་ཕྲེང་བ་ཅན་ནོ། །དེ་གསུམ་གྱི་དབྱེ་བ་འབྱེད་ཐབས་ནི། ཀུན་ཏུ་རྒྱུ་
བཟོ་སྦྱངས་བྱུང་ནས་དེའི་འོག་ ཏུ་རབ་འབྱོར་གྱི་ལེའུ་བྱུང་ན་སྐ་ཅོག་གི་འགྱུར་དང་།
ཀུན་ཏུ་རྒྱུ་སྡེ་ཅན་བྱུང་ནས་དེའི་འོག་ཏུ་རབ་འབྱོར་ཀྱི་ལེའུ་བྱུང་ན་བི་རོ་ཙ་ནའི་འགྱུར་
དང་། ཡང་དེར་རྣམ་མཁྱེན་ཀྱི་ལེའུ་བྱུང་ན་རྔོག་འགྱུར་ཡིན་ནོ། ། ཀུན་ཏུ་རྒྱུ་ཕྲེང་ཅན་
བྱུང་ནས་དེའི་འོག་ཏུ་རྣམ་པ་ཐམས་ཅད་མཁྱེན་པའི་ལེའུ་བྱུང་ན་འབྲོམ་རྒྱལ་བའི་འབྱུང་
གནས་ཀྱི་འགྱུར་ཡིན་ནོ། །དེ་ལྟ་བུ་རྒྱས་འབྲིང་བསྡུ་གསུམ་གྱི་ཚད་ལོ་ཙཱ་བས་བྱས་པ་ནི།
ཡུམ་རྒྱས་པ་ལ་བམ་པོ་སུམ་བརྒྱུ། ལེའུ་དོན་གཉིས། ཤོ་ལོ་ཀ་སྟོང་ཕྲག་བརྒྱ། ཤད་
འབུམ། ཚེག་ས་ཡ་བཞི་དང་འབུམ་ཚོ་གཅིག ཉི་ཁྲི་ལ་བམ་པོ་དོན་བརྒྱད༑ ལེའུ་
དོན་དྲུག ཤོ་ལོ་ཀ་སྟོང་ཕྲག་ཉི་ཤུ། ཤད་འབུམ། ཚེག་ས་ཡ་གཅིག་དང་འབུམ་ཚོ་
གཅིག བརྒྱུད་སྟོང་བ་ལ་བམ་པོ་ཉི་ཤུ་རྩ་བཞི། ལེའུ་སོ་གཉིས། ཤོ་ལོ་ཀ་སྟོང་ཕྲག་
190



བརྒྱད། ཚེག་སུམ་འབུམ་ལྔ་ཁྲི་ཉིས་སྟོང་ཡོད་ཟེར། གྲངས་ཀྱི་རྩིས་འདི་དང་འགྱུར་
འགའ་ཞིག་ནི་མཁས་པ་གོ་ཆས་མཛད་ཟེར་བའི་དཔེ་འཁྱར་ཞིག་ལས་བྲིས་པ་ཡིན་པས་
དག་པ་རང་ཡིན་མིན་ལ་ཐེ་ཚོམ་ཡང་མཁས་པའི་དཔྱད་གཞིར་བྲིས་སོ། ། རྒྱ་རིམ་པ་
བདུན་གྱིས་རྒྱས་བཏབ་ཅེས་པ་ནི། ཡིག་འབྲུ་མི་འཁྲུགས་པ་ཚེག་གི་རྒྱ། ཚིག་རྐང་མི་
འཁྲུགས་པ་ཤད་ཀྱི་རྒྱ། ཚིག་དོན་མི་འཁྲུགས་པ་ལེའུའི་རྒྱ། ཤོ་ལོ་ཀ་མི་འཁྲུགས་པ་
བམ་པོའི་རྒྱ། བམ་པོ་མི་འཁྲུགས་པ་བམ་གྲངས་ཀྱི་རྒྱུ། མཐའ་མི་འཆོལ་བ་སྣེ་ཐིག་གི་
རྒྱ། གླེགས་བམ་མི་འཁྲུགས་པ་གདོང་ཡིག་གམ་སྤྱན་ཁྱེར་གྱི་རྒྱ་དང་བདུན་ནོ། །ཁ་
ཅིག་གིས། གླེགས་ཐག་བདུན་པའི་རྒྱ། གླེགས་ཤིང་པ་ཊའི་རྒྱ། གསེར་གདོང་
ལཉྩའི་རྒྱུ། ཡིག་མགོ་གྲངས་ཀྱི་རྒྱ། བམ་པོ་ལེའུའི་རྒྱུ། སྣེ་ཐིག་སྤྱན་ཁྱེར་གྱི་རྒྱ།
དམར་ཤད་ནག་ཤད་ཀྱི་རྒྱ་དང་བདུན་ཟེར་རོ། །དེའི་སྤྱན་ཁྱེར་ནི་གླེགས་བམ་གྱི་སྣེ་མོའི་
གྲངས་ཡིག་གི་གོང་འོག་གང་རུང་དུ་དཔེ་ཆའི་མིང་བྲིས་པ་ལ་ཟེར༔ རྒྱན་སྣང་ལས།
སྐེ་རགས་བདུན་གྱིས་དམ་པོར་བཅིངས་ནས་མདུད་པའི་གནས་བདུན་ལ་རང་གི་མིང་གི་
རྒྱ་བདུན་གྱིས་བཏབ་ནས་བཞག་པ་ཡིན་ནོ་ཞེས་ཁ་ཅིག་གིས་འདོད་དོ། །ཞེས་བྱུང་ངོ་། །
ཁོ་བོའི་བསམ་ཚོད་ལ། སྔ་མ་བོད་དུ་བསྒྱུར་པའི་གླེགས་བམ་གྱི་དབང་དུ་བྱས་པ་དང་།
བརྒྱད་སྟོང་འགྲེལ་ཆེན་ལས་བྱུང་བ་ནི་འཕགས་ཡུལ་གྱི་གླེགས་བམ་གྱི་དབང་དུ་བྱས་པ་
ཡིན་བྱས་ན་རུང་ནམ་སྙམ་ཞིང་མཁས་པས་དཔྱད་པར་བྱའོ། །གཉིས་པ་ཡན་ལག་གི་
དོན་ལ་གཉིས། སྔོན་འགྲོ་དང་། དངོས་གཞིའོ། ། དང་པོ་ལ། གྲྭ་ས་ཆེན་པོ་སེ་
འབྲས་སོགས་སུ་མདོ་འདོན་པའི་ཐོག་མར། སྨྲ་བསམ་བརྗོད་མེད་ཤེས་རབ་ཕ་རོལ་
ཕྱིན། ཅེས་པའི་ཚིགས་བཅད་ཀྱིས་བསྟོད་ཕྱག་མཛད་སྲོལ་དར་བས། ཚིགས་བཅད་
དེ་ནི་སྲས་སྒྲ་གཅན་འཛིན་གྱིས་རང་གི་ཡུམ་ལ་བསྟོད་པའི་ཚིག་ཡིན་ཟེར། དོན་ནི།
ཚིག་ཏུ་སྨྲ་བ་དང་བསམ་པ་རྟོག་པས་བརྗོད་དུ་མེད་པ་སྟེ་མངོན་སུམ་དུ་ཤེས་བྱར་མེད་
པའི་སྟོང་ཉིད་རྟོགས་པའི་ཤེས་རབ་ཀྱིས་འཁོར་བའི་ཕ་རོལ་ཏུ་ཕྱིན་བྱེད་དམ་སོན་པའི་ཡེ་
ཤེས་དེ་ནི། རང་གི་ངོ་བོས་མ་སྐྱེ་བས་མི་འགག་ཅིང་ནམ་མཁའི་དབྱིངས་ལྟར་རང་གི་
ངོ་བོས་གྲུབ་པ་བཀག་པའི་ངོ་བོ་ཉིད། མཉམ་གཞག་སོ་སོ་རང་རིག་པའི་ཡེ་ཤེས་ཀྱི་
སྤྱོད་ཡུལ་དུ་གྱུར་པ་དེ་ཉིད་དུས་གསུམ་གྱི་རྒྱལ་བ་ཐམས་ཅད་སྐྱེད་པར་མཛད་པའི་ཡུམ་
191



སྟེ་སྟོང་ཉིད་མངོན་སུམ་དུ་མཁྱེན་པའི་ཡེ་ཤེས་ལ་ཕྱག་འཚལ་ལོ་ཞེས་པའོ། །
གཉིས་པ་མདོ་དངོས་བཤད་པ་ལ་ཡང་གཉིས། མཚན་དོན་དང༌། གཞུང་དོན་
ནོ། །དང་པོ་ནི། རྒྱ་གར་སྐད་དུ་བྷ་ག་བ་ཏེ་པྲཛྙཱ་པ་ར་མི་ཏ་ཧྲི་ད་ཡ་ཞེས་པ་བོད་སྐད་དུ་
བསྒྱུར་ན་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཞེས་བྱ་ཞིང་དེ་ནི་
མདོའི་མཚན་ཡིན་ནོ། ། མཚན་སྨོས་པའི་དགོས་པ་ནི། མིང་མ་བཏགས་ན་མདོ་གང་
ཡིན་གཏོལ་མེད་པའི་ཕྱིར་མིང་ཐོག་མར་སྨོས་སོ། ། སྙིང་པོ་ཞེས་པ་ནི་དཔེར་ན་ལུས་ཀུན་
ལ་ཁྱབ་པའི་རྣམ་པར་ཤེས་པ་གཅིག་ཏུ་འདུས་ལ་སྙིང་ཞེས་པརྗོད་པ་ལྟར། ཡུམ་རྒྱས་
འབྲིང་བསྡུ་གསུམ་གྱི་དོན་ ཐམས་ ཅད་འདིར་འདུས་པས་ན་མདོའི་ཡང་མདོ་ཞེས་བྱ་
བའམ་མདོའི་ཡང་སྙིང་ཞེས་བྱ་བ་ཡིན་ནོ། །བཅོམ་ལྡན་འདས་ཀྱི་དགོངས་པ་ཐམས་ཅད་
མདོ་འདིར་འདུ་བ་ཡང་ཡིན་ཏེ། ལེགས་བཤད་སྙིང་པོ་ཆུང་བ་ལས། ཁྱོད་ཀྱིས་ཇི་
སྙེད་བཀའ་སྩལ་བ། ། རྟེན་འབྲེལ་ཉིད་ལས་བརྩམས་ཏེ་འཇུག། དེ་ཡང་མྱ་ངན་འདའ་
ཕྱིར་ཏེ། ། ཞི་འགྱུར་མིན་མཛད་ཁྱོད་ལ་མེད། །ཅེས་གསུངས་པ་ལྟར། བཅོམ་ལྡན་
འདས་ཀྱི་དགོངས་པ་ནི་སེམས་ཅན་མྱ་ངན་ལས་འདས་པའི་ཐབས་འབའ་ཞིག་དགོངས་
ཤིང་། མྱ་ངན་ལས་འདའ་བར་བྱེད་པའི་ཐབས་ནི་སྟོང་ཉིད་རྟོགས་པའི་ཤེས་རབ་ཡིན་
པས་དེ་ལ་ཤེས་རབ་སྙིང་པོ་ཞེས་བྱ་ཞིང་། མྱ་ངན་ལས་འདའ་མཁན་ནི་སེམས་ཅན་གྱི་
སེམས་ཀྱི་ཆོས་ཉིད་ཡིན་པས་དེ་ལ་དེ་བཞིན་གཤེགས་པའི་སྙིང་པོ་ཞེས་བྱ་བ་ཡིན་ པས།
མདོ་རྒྱུད་ནས་གསུངས་པ་ཐམས་ཅད་ཀྱང་སེམས་ཅན་གྱི་སེམས་ཀྱི་དྲི་མ་སྦྱོང་ཐབས་
གསུངས་པ་ཤ་སྟག་ཡིན་པས་དེ་ལྟར་གོ་ན་བསྟན་པ་ཐམས་ཅད་འགལ་མེད་དུ་རྟོགས་པ་
ཡིན་ནོ། །དེའི་ཕྱིར་དུས་གསུམ་གྱི་སངས་རྒྱས་ཐམས་ཅད་སྟོང་ཉིད་རྟོགས་པའི་ཤེས་རབ་
ལས་སྐྱེ་བའི་ཕྱིར་ཤེས་རབ་དེ་ལ་མ་དང་ཡུམ་གྱི་ཐ་སྙད་སྦྱར་བ་ཡིན་པས་བཅོམ་ལྡན་
འདས་མ་ཞེས་པ་ཡང་དེ་ལ་དགོངས་སོ། ། བམ་པོ་གཅིག་གོ་ཞེས་པ་དང་བཅོམ་ལྡན་
འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ་ཞེས་པ་ལོ་ཙཱ་བས་བྱས་པའི་ཚིག་
གོ སྤྱིར་བམ་པོའི་ཚད་ལ་ངེས་པ་མེད་དེ། ཤོ་ལོ་ཀ་སུམ་བརྒྱ་ལ་བམ་པོ་བྱས་པ་འགྲེལ་
བ་དོན་གསལ་ལྟ་བུ་དང་། འཇམ་དཔལ་གྱིས་དྲིས་པའི་མདོ་ཤོ་ལོ་ཀ་དགུ་བཅུ་ལ་བམ་
པོ་གཅིག་ཏུ་བྱས་པ་དང་། དེ་བཞིན་གཤེགས་པ་བགྲོ་བའི་མདོ་ཤོ་ལོ་ཀ་དོན་ལྔ་ལ་བམ་
192



པོ་གསུམ་དུ་བྱས་པ་ལྟར་ཤེས་རབ་སྙིང་པོ་ཡང་ཤོ་ལོ་ཀ་ཉེར་ལྔ་ལ་བམ་པོ་གཅིག་ཏུ་བྱས་པ་
ཡིན་ནོ། །སྤྱིར་ཕ་རོལ་ཏུ་ཕྱིན་ཚུལ་ལ་སོ་སྐྱེའི་ཕ་རོལ་འཕགས་པ་དང་ཀུན་རྫོབ་ཀྱི་ཕ་རོལ་
དོན་དམ་དང་འཁོར་བའི་ཕ་རོལ་མྱང་འདས་དང་མི་ཤེས་པའི་ཕ་རོལ་ཤེས་རབ་སོགས་
ལས་ཕྱི་མ་སྟེ། དེ་ཡང་ཤེས་རབ་ཀྱི་ཕ་རོལ་ཏུ་ཕྱིན་ཅེས་པའི་སྒྲ། སེམས་ཙམ་པ་ལྟར་
ན་གཟུང་འཛིན་གཉིས་སུ་མེད་པའི་ཡེ་ཤེས་ཏེ་རང་དོན་རྟོགས་པ་ཕུན་ཚོགས་བདེར་
གཤེགས་ལ་དངོས་སུ་འཇུག་སྟེ། བརྒྱད་སྟོང་དོན་བསྡུས་ལས། ཤེས་རབ་ཕ་རོལ་ཕྱིན་
གཉིས་མེད། ། ཡེ་ཤེས་དེ་ནི་དེ་བཞིན་གཤེགས། ། ཞེས་གསུངས་སོ། ། བསྒྲུབ་བྱའི་དོན་
བདེར་གཤེགས་དེ་ཐོབ་པར་བྱེད་པའི་ཐབས་དང་ལྡན་པས་ན་གཞུང་ཤེར་ཕྱིན་དང་ལམ་
ཤེར་ཕྱིན་ལ་བཏགས་པའི་སྒོ་ནས་འཇུག་སྟེ། དེ་ཉིད་ལས། བསྒྲུབ་བྱའི་དོན་དེ་དང་
ལྡན་པས། །གཞུང་ལམ་དག་ལ་དེ་སྒྲ་ཡིན། །ཞེས་གསུངས་སོ། །གཉིས་པ་གཞུང་དོན་ལ་
གཉིས། མདོ་བྱུང་བའི་གླེང་གཞི་དང་། དེ་ལས་བྱུང་བའི་མདོ་དངོས་སོ། །དང་པོ་
གླེང་གཞི་ཐུན་མོང་བ་ནི། འདི་སྐད་བདག་གིས་ཐོས་པ་དུས་གཅིག་ན་ཞེས་པ་ནས་
ཐབས་ཅིག་ཏུ་བཞུགས་ཏེ་ཞེས་པའི་བར་རོ། ། གླེང་གཞི་སྨོས་པའི་དགོས་པ་ནི། སྡུད་
པ་པོས་ལྷག་ཆད་མེད་པར་ཐོས་པར་གོ་ནས་མཉན་པ་པོ་རྣམས་སྡུད་པ་པོ་ལ་རྣ་བ་ལེགས་
པར་གཏོད་པར་འགྱུར་བའི་དགོས་པ་ཡོད་དོ། །དུས་གཅིག་ན་ཞེས་པ་སློབ་དཔོན་སེང་
གེ་བཟང་པོ་ལྟར་ན། སངས་རྒྱས་ཀྱི་བྱིན་རླབས་ཀྱིས་དུས་སྐད་ཅིག་མ་གཅིག་ལ་ཀུན་
དགའ་བོའི་རྣ་བའི་རྣམ་པར་ཤེས་པ་ལ་མདོའི་ཚིག་མ་ལུས་པ་སྣང་བའི་དོན་ཏེ། རྒྱུན་
སྣང་ལས། མདོའི་དོན་མ་ལུས་པ་སྣང་བ་ཅན་གྱི་རྣ་བའི་རྣམ་པར་ཤེས་པ་ནི་སྐད་ཅིག་
མ་གཅིག་ལས་བྱུང་བའི་ཕྱིར་རོ། ། ཞེས་གསུངས་པའི་ཕྱིར། སློབ་དཔོན་ལེགས་ལྡན་
འབྱེད་ཀྱིས་ཤེར་ཕྱིན་ཀྱི་མདོ་ཉན་ཐོས་ཀྱི་སྤྱོད་ཡུལ་མ་ཡིན་པས་དེ་སྡུད་པ་པོ་ཕྱག་ན་རྡོ་རྗེ་
ཡིན་པར་བཞེད་ལ། སེང་བཟང་གིས་ཀུན་དགའ་བོས་རང་ངོས་ནས་མི་ནུས་ཀྱང་
སངས་རྒྱས་ཀྱི་བྱིན་རླབས་ཀྱིས་ཤེར་ཕྱིན་ཀྱི་མདོ་སྡུད་པར་བཞེད་པ་སོགས་བཤད་དགོས་
འགའ་ཡོད་ཀྱང་མང་དོགས་ནས་མ་བྲིས་སོ། ། རྒྱལ་པོའི་ཁབ་དང་བྱ་རྒོད་ཕུང་པོ་གཉིས་
སྨོས་པའི་དགོས་པ་ནི། ཁྱིམ་པ་དང་རབ་བྱུང་གི་ཕྱོགས་གཉིས་བསྡུ་བ་སྟེ་རིམ་པ་བཞིན་
དུ་ཀུན་ཉོན་ཕྱོགས་ཀྱི་གནས་ལས་ཁྱད་པར་དུ་འཕགས་པ་དང་རྣམ་བྱང་ཕྱོགས་ཀྱི་གནས་
13



ལས་ཁྱད་པར་དུ་འཕགས་པར་བསྟན་པའི་ཆེད་དུའོ། །རྒྱལ་པོའི་ཁབ་ཅེས་པ་ནི་སྔོན་རྩྭ་
མཆོག་གི་གྲོང་ཁྱེར་དུ་གྲགས་པ་དེ་ལ་མི་མ་ཡིན་གྱིས་ཡང་ཡང་མེ་བཏང་བའི་རྐྱེན་ཀྱིས་
གནས་མ་ཐུབ་པའི་ཚེ། རྒྱལ་པོས་དེང་ཕྱིན་ཆད་སུའི་ཁྱིམ་དུ་མེ་ཤོར་བ་དེས། བསིལ་
བའི་ཚལ་གྱི་དུར་ཁྲོད་དུ་ཁྱིམ་བརྩིགས་ནས་སྡོད་ཅིག་ཅེས་བཀའ་བསྒོས་དང་། དེའི་ཚེ་
ལས་ཀྱི་དབང་གིས་དང་པོར་རྒྱལ་བོའི་ཕོ་བྲང་དུ་མེ་ཤོར་བས། དེ་ནས་རྒྱལ་པོ་དེར་
ཕྱིན་ནས་གནས་བཅའ་བ་ལས་རྒྱལ་པོའི་ཁབ་ཅེས་མིང་ཆགས་པ་ཡིན་ཞེས་སཱ་ལུ་ལྗང་བའི་
མདོ་ལས་བཤད་དོ། །དགེ་སློང་ནི་བསྙེན་པར་རྫོགས་ཚུལ་བཅུ་པོ་གང་རུང་གིས་དགེ་
སློང་གི་དངོས་པོ་ཐོབ་པ་ལ་ཟེར་ཞིང་སྐབས་འདིར་དགྲ་བཅོམ་པ་ལ་བྱ་སྟེ། སྤྱོད་འཇུག་
ལས། ་་་བསྟན་རྩ་དགེ་སློང་ཉིད་ཡིན་ན། ། དགེ་སློང་ཉིད་ཀྱང་དཀའ་བར་གནས། །
ཞེས་གསུངས་པ་ལྟར་རོ། ། དགེ་འདུན་ནི་དགེ་སློང་བཞི་ཡན་གྱི་ཚོགས་པ་དང་དེའི་སྒྲ་
བཤད་ནི་སྟོན་པ་སངས་རྒྱུས་དང་བསྟན་པ་དམ་པའི་ཆོས་དང་གྲོགས་ཚངས་པར་སྤྱོད་པ་
དག་ལས་བདུད་ཀྱིས་དབྱེ་བར་མི་ནུས་པའི་འདུན་པ་ཅན་ཏེ། སྐྱབས་འགྲོ་བདུན་ཅུ་བ་
ལས། སངས་རྒྱས་ཆོས་དང་དགེ་འདུན་ཏེ། ། བདུད་རྣམས་བྱེ་བ་བརྒྱ་ཡིས་ཀྱང་། །
གང་ཕྱིར་དབྱེ་བར་མི་ནུས་པས། ། དགེ་འདུན་ཞེས་ནི་མངོན་ པར་བརྗོད། ། ཅེས་་་་་
བ༑སུངས་སོ། །ཆེན་པོ་ནི་རྒྱ་འགྲེལ་རྣམས་སུ་གྲངས་མང་བའི་དོན་ལ་བཤད་པ་མང་ངོ༌། །
བྱང་ཆུབ་སེམས་དཔའ་ཞེས་པ་ལ་རྣམ་སྣང་མངོན་བྱང་དང་མདོ་སྡུད་པ་ སོགས་ལས་
བཤད་པ་མང་ཞིང་། སྒྲ་བཤད་ཙམ་ནི་ཉེས་སྐྱོན་བྱང་ཞིང་ཡོན་ཏན་ཆུབ་པས་ན་བྱང་
ཆུབ་དང༌། འགྲོ་བའི་དོན་སེམས་ ཤིང་བདུད་ལས་ཚར་གཅོད་པས་ན་སེམས་དཔའ་
འམ། ཡང་ན་བདེན་པ་གཉིས་ལ་ཡང་ཡང་བྱང་ཞིང་དེའི་དོན་ཆུབ་པས་བྱང་ཆུབ་དང་།
བདེན་པ་གཉིས་ཀྱི་དོན་ཡང་ཡང་ སེམས་པ་ལ་སྲན་ཚུགས་པས་ན་སེམས་དཔའ་ཞེས་
བྱའོ། ། ཆེན་པོ་ནི་མདོ་སྡུད་པ་ལས། གཏོང་བ་ཆེ་དང་བློ་ཆེ་བ་དང་མཐུ་ཆེན་དང་། །
རྒྱལ་བ་རྣམས་ཀྱི་ཐེག་ཆེན་མཆོག་ལ་ཞུགས་པ་དང༌། །གོ་ཆ་ཆེན་པོ་བགོས་ཤིང་བདུད་ཀྱི་
སྒྱུ་འདུལ་བ། །དེ་ཡི་ཕྱིར་ན་སེམས་དཔའ་ཆེ་ཞེས་རབ་ཏུ་བརྗོད། །ཅེས་གསུངས་པ་ལྟར་
རོ། །ཐབས་ཅིག་ཅེས་པའི་ཐབས་ནི་ཆོ་གའམ་སྤྱོད་པ་དང་གཅིག་ནི་མཐུན་པ་ཡིན་པས་
མདོར་ན་མཉན་པའི་འཁོར་དེ་དག་ནི་སྤྱོད་པ་མཐུན་པ་ཤ་ སྟག་ ཅེས་ པའི་དོན་ནོ། །
194



བཞུགས་ པ་ ནི་ སྤྱོད་ ལམ་ གྱིས་ བཞུགས་ པ་ དང་། ཆོས་ སྟོན་ པས་ བཞུགས་ པ་ དང་།
མཉམ་པར་བཞག་པས་བཞུགས་པ་དང་ནང་དུ་ཡང་དག་འཇོག་པས་བཞུགས་པ་བཞི་
ལས་འདི་ནི་སྤྱོད་ལམ་གྱིས་བཞུགས་པའོ། ། གླེང་གཞི་ཐུན་མོང་མ་ཡིན་པ་ནི། དེའི་ཚེ་
བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་
སྙོམས་པར་ཞུགས་སོ། ། ཡང་དེའི་ཚེ་བྱང་ཆུབ་སེམས་དཔའ་ སེམས་དཔའ་ཆེན་ པོ་་་་
འཕགས་པ་སྤྱན་རས་གཟིགས་དབང་ཕྱུག་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་
ཉིད་ལ་རྣམ་པར་ལྟ་ཞིང་ཕུང་པོ་ལྔ་བོ་དེ་དག་ལ་ཡང་རང་བཞིན་གྱིས་སྟོང་བར་རྣམ་པར་
ལྟའོ། །ཞེས་པ་སྟེ། གླེང་གཞི་ཐུན་མོང་བ་དང་ཐུན་མོང་མ་ཡིན་པའི་ཁྱད་པར་ནི་མདོ་
གཞན་ལ་ཐུན་མོང་དུ་ཡོད་པ་དང་མདོ་འདི་ལ་ཡོད་ཅིང་གཞན་ལ་མེད་པའོ། ། དེའི་ཚེ་
ཞེས་པ་ནི་མཉན་པའི་འཁོར་རྣམས་དགེ་རྩ་ཡོངས་སུ་སྨིན་ནས་ཆོས་སྟོན་པའི་དུས་ལ་བབ་
ཅེས་བྱའོ། །ཟབ་མོ་སྣང་བ་ཞེས་པའི་ཟབ་མོ་ནི་བློ་ལ་འཆར་དཀའ་བ་སྟེ་དཔེར་ན་མཚོའི་
ནང་དུ་ཉི་ཟླ་སོགས་ཀྱི་གཟུགས་བརྙན་འཆར་མི་དཀའ་ཡང་ནམ་མཁའི་མཐའ་འཆར་
དཀའ་བ་ལྟར་ཀུན་རྫོབ་འ ཆར་སླ་ཞིང་དོན་དམ་འཆར་དཀའོ། །སྣང་བ་ནི་དེ་ལྟ་བུ་ཟབ་
མོ་མཁྱེན་པའི་ཡེ་ཤེས་སོ། །ཆོས་ཀྱི་རྣམ་གྲངས་ནི་ཕུང་ཁམས་སྐྱེ་མཆེད་སོགས་སོ། ། ཡང་
དེའི་ཚེ་ཞེས་པའི་ཡང་གི་སྒྲ་ནི་ངེས་བཟུང་གི་ཚིག་སྟེ། གདུལ་བྱ་རྒྱུད་སྨིན་པའི་དུས་ཁོ་
ནའི་ཚེ་ན་ཞེས་པའོ། །འཕགས་པ་སྤྱན་རས་གཟིགས་དབང་ཕྱུག་ཅེས་པ་ནི། སོ་སྐྱེའི་
ས་ལས་རིང་དུ་འཕགས་པ་དང་གང་གིས་སྤྱན་རས་ཀྱིས་སེམས་ཅན་ལ་གཟིགས་ ཚད་
ཐམས་ཅད་སྡུག་བསྔལ་དང་བྲལ་བར་བྱེད་པ་ལ་དབང་བའོ། །ཟབ་མོའི་སྤྱོད་པ་ནི་སྟོང་
པ་ཉིད་ལ་དམིགས་པའོ། །དེ་ཉིད་ལ་རྣམ་པར་ལྟ་བ་ནི་དེ་ལྟར་དུ་བསམ་པའོ། །ཕུང་པོ་
ལྔ་བོ་དེ་དག་ལ་ཡང་ཞེས་པའི་ཡང་གི་སྒྲ་ནི་ཕུང་པོ་མ་ཟད་སྐྱེ་མཆེད་དང་ཁམས་ལ་ཡང་
རང་བཞིན་གྱིས་སྟོང་བར་ལྟ་བའི་དོན་ཏེ་འདི་ལ་བལྟའོ་ཞེས་པ་ཡིག་གིས་ཕུལ་བ་ནི་མ་
དག་གོ གཉིས་པ། མདོ་དངོས་ཀྱི་དོན་ལ་གསུམ། ཤཱ་རིའི་བུ་དྲི་བ་བྱེད་ཚུལ་དང་།
སྤྱན་རས་གཟིགས་ཀྱིས་ལན་བཏབ་ཚུལ་དང་། དེ་ལ་སྟོན་པས་རྗེས་སུ་ཡི་རངས་མཛད་
ཚུལ་ལོ། །དང་པོ་ནི། དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་ཤཱ་རིའི་བུ་ཞེས་པ་
ནས། ཅི་ལྟར་བསླབ་པར་བྱ་ཞེས་དྲིས་སོ། །དེ་ནས་ཞེས་པ་ནི་དེ་བཞིན་གཤེགས་པའི་
195



མཐུས་སྤྱན་རས་གཟིགས་ཀྱིས་བཤད་བྱའི་དོན་ཐུགས་སུ་ཆུད་པའི་རྗེས་སུ་ཞེས་པའོ། །ཚེ་
དང་ལྡན་པ་ཞེས་པ་ནི་སྤྱིར་གཞོན་པ་ལ་འབོད་པར་གྲགས་པའི་ཚིག་ཡིན་ཡང་། ཚིག་
འདི་ནི་བཀའ་བསྡུ་བའི་སྐབས་སུ་བྱུང་བའི་ཚིག་ཡིན་ན་ཤཱ་རིའི་བུ་བཀའ་སྡུད་པ་པོ་ལས་
བསླབ་པ་གཞོན་པ་མི་འཐད་པས། དེས་ན་ཉོན་མོངས་སྤངས་ཤིང་ལས་ཉོན་གྱི་སྐྱེ་འཆི་
ལས་གྲོལ་བའི་ཚེ་དང་ལྡན་པ་ཞེས་ཉེ་བའི་ཚིག་གིས་སྨོས་པ་ཡིན་ནོ། །ཤཱ་རིའི་བུ་ཞེས་པ་
ནི། ན་ལནྡཱའམ་འདམ་བུའི་ཚལ་དུ་བྱ་ཤ་རི་ཀའི་མིག་དང་འདྲ་བའི་མ་ཤ་རི་ཀ་དང་།
ཕ་སྐར་རྒྱལ་འདུས་པ་ལས་ སྒྲིབ་པ་རྣམ་སེལ་གྱི་སྤྲུལ་བ་ཁྱེའུ་ཞིག་བྱུང་བར། ཕ་ལས་
དྲངས་པའི་མིང་ཉེ་རྒྱལ་དང་། མ་ལས་དྲངས་པའི་མིང་ཤྭ་རིའི་བུ་དང་། ཤཱ་ར་ཏཱ་
ཏིའི་རིགས་ཡིན་པས་ཤཱ་ར་དྭ་ཏིའི་བུ་ཞེས་གྲགས་པ་དེའོ། །རིགས་ཀྱི་བུ་དང་བུ་མོ་ཞེས་པ་
ནི་ཐེག་ཆེན་གྱི་རིགས་དང་ལྡན་པའི་དོན་ནོ། །བུ་དང་བུ་མོ་གཉིས་སྨོས་པའི་དགོས་པ་ནི་
ལམ་དང་རྟོགས་པའི་ཡོན་ཏན་ཐམས་ཅད་སྐྱེས་པ་དང་བུད་མེད་ཀྱི་རྟེན་ཁོ་ན་ལ་སྐྱེ་ཞིང་
ཟ་མ་དང་མ་ནིང་སོགས་ཀྱི་རྟེན་ལ་མི་སྐྱེ་བས་དེ་དག་ལས་དགར་བའི་ཆེད་དུའོ། །གང་ལ་
ལ་ཞེས་པ་ནི་བྱེ་བྲག་མ་ཕྱེ་བ་སྟེ་སྟོང་བ་ཉིད་ལ་མི་སྐྲག་ཅིང་མོས་པ་དང་ལྡན་པ་སུ་རུང་
རུང་ཞེས་པའོ། །ཟབ་མོའི་སྤྱད་པ་སྤྱོད་པར་འདོད་པ་དེས་ཅི་ལྟར་བསླབ་པར་བྱ་ཞེས་པ་
ནི་ཤེར་ཕྱིན་གྱི་ཡུལ་ཟབ་མོའི་སྤྱད་པ་སྟེ་དོན་ཉམས་སུ་བླང་བྱ། སྤྱོད་པར་འདོད་པ་སྟེ་
ཉམས་སུ་ལེན་པར་འདོད་པ་དེས་ཅི་ལྟར་ཉམས་སུ་བླང་ཞེས་དྲིས་པའོ། ། དེང་སང་གི་
དཔེ་ཕལ་ཆེ་བ་ལས་སྤྱོད་པ་སྤྱད་པར་འདོད་ཅེས་བྱུང་བ་ནི་མ་དག་པ་ཡིན་པས་སྤྱད་པ་
སྤྱོད་པར་འདོད་ཅེས་འདོན་དགོས་ཏེ། སྤྱད་པ་དང་སྤྱོད་པ་ནི་བསྒྲུབ་བྱ་དང་སྒྲུབ་བྱེད་
ཅིས་པའམ་ཉམས་སུ་བླང་བྱ་དང་ཉམས་སུ་ལེན་པ་པོ་ལ་བྱེད་པའི་ཕྱིར། དྲི་མེད་བཤེས་
གཉེན་གྱི་རྒྱ་ཆེར་འགྲེལ་ལས། ཡི་གེ་ཁ་ཅིག་ལས་སྤྱད་པ་བྱེད་པར་འདོད་པ་དེས་ཞེས་
འབྱུང་སྟེ། བྱེད་པ་དང་སྒྲུབ་པ་ཞེས་བྱ་བ་ཁྱད་པར་མེད་པ་ཉིད་ཀྱི་དོན་ནོ་ཞེས་དང་།
སློབ་དཔོན་པྲ་ཤཱསྟ་ སེ་ནའི་འགྲེལ་བ་ལས། ། སྤྱོད་པ་ནི་ གང་ ཟག་ སྟེ་བྱང་ཆུབ་སེམས་
དཔའོ། །སྤྱད་པ་ནི་ཆོས་ཏེ་ཤེས་རབ་ཀྱི་ཕ་རོལ་ཏུ་ཕྱིན་པའོ། །ཞེས་གསུངས་པའི་ཕྱིར།
གཉིས་པ་སྤྱན་རས་གཟིགས་ཀྱིས་ལན་བཏབ་ཚུལ་ནི། དེ་སྐད་ཅེས་སྨྲས་པ་དང་ཞེས་པ་
ནས་འདི་ལྟར་རྣམ་པར་བལྟ་བར་བྱ་སྟེ་ཞེས་པའི་བར་གྱིས་མཚམས་སྦྱར་ནས། ཕུང་པོ་
196



ལྔ་པོ་དེ་དག་ཀྱང་རང་བཞིན་གྱིས་སྟོང་བར་རྣམ་པར་ཡང་དག་པར་རྗེས་སུ་བལྟའོ་ཞེས་
པས་ལན་མདོར་བསྡུ་དང་། གཟུགས་སྟོང་པའོ་ཞེས་པ་ནས་ལེགས་སོ་བྱིན་པའི་བར་
གྱིས་ལན་རྒྱས་པར་མཛད་དོ། །ཚིག་འབྲུ་ཙམ་ནི་ཕལ་ཆེར་སླ་བས་བཤད་མི་དགོས་ལ།
ཕུང་པོ་ལྔ་པོ་དེ་དག་ཀྱང་ཞེས་པའི་ཀྱང་གི་སྒྲ་ནི་ང་རང་བཞིན་གྱིས་སྟོང་བར་མ་ཟད་ང་ཡི་
བ་ཡང་རང་བཞིན་གྱིས་སྟོང་བར་བསྟན་པ་ཡིན་པས་བདག་མེད་གཉིས་ཀྱི་རྟོགས་རིམ་
བསྟན་པ་ཡང་ཡིན་ནོ། །རང་བཞིན་གྱིས་སྟོང་ཞེས་པ་ནི་རང་ངོས་ནས་སྟོང་ཞེས་པ་ཡིན་
པས་ཡུལ་གྱི་སྟེང་ནས་སམ་ཡུལ་གྱི་ངོས་ནས་མ་གྲུབ་པའི་དོན་ཡིན་ལ། དེ་ཡང་དཔེར་
ན་རྨི་ལམ་དུ་ཁང་བ་སྣང་བ་སྣང་གཞིའི་ངོས་ནས་ཚུར་སྣང་བ་མ་ཡིན་གྱི་སྣང་མཁན་ཤེས་
པའི་ངོས་ནས་ཕར་བཟོ་བ་ཡིན་པས་ཆོས་རྣམས་ཀྱི་ཀུན་རྫོབ་པའི་སྡོད་ལུགས་འདི་ཁོ་ན་
ལྟར་གོ་དགོས་སོ། །ཐལ་འགྱུར་བ་ལྟར་ན་རང་བཞིན་གྱིས་གྲུབ་པ་དོན་དམ་དཔྱོད་པའི་
རིགས་པའི་དགག་བྱ་ཡིན་པས་མདོ་འདི་དགག་བྱ་ལ་དོན་དམ་གྱི་ཁྱད་པར་དངོས་སུ་མ་
སྦྱར་ཡང་དོན་གྱིས་སྦྱར་བར་སོང་བས་ན་ངེས་དོན་སྒྲ་ཇི་བཞིན་པའོ། ། གཟུགས་སྟོང་
བའོ། ། སྟོང་བ་ཉིད་གཟུགས་སོ། །གཟུགས་ལས་སྟོང་བ་ཉིད་གཞན་མ་ཡིན། སྟོང་བ་
ཉིད་ལས་ཀྱང་གཟུགས་གཞན་མ་ཡིན་ནོ་ཞེས་པ་གོ་ལུགས་རོགས་པ་བྱས་ན། སེམས་
ཙམ་པ་ལྟར་ན། གཟུགས་སུ་སྣང་བ་འདི་གཟུང་འཛིན་གཉིས་ཀྱིས་སྟོང་བའི་རང་རིག་
གོ། རང་རིག་དེ་ནི་གཟུགས་སུ་སྣང་བའོ། །གཟུགས་སྣང་བ་ལས་རང་རིག་གཞན་མ་
ཡིན། རང་རིག་ལས་ཀྱང་གཟུགས་སུ་སྣང་བ་གཞན་མ་ཡིན་ནོ་ཞེས་པའི་དོན་ཅན་དང་།
ཐལ་འགྱུར་བ་ལྟར་ན། གཟུགས་སུ་སྣང་བས་ན་མེད་པའོ། །མེད་པས་ན་གཟུགས་སུ་
སྣང་བའོ། །གཟུགས་སུ་སྣང་བ་འདི་ག་རང་མེད་པ་ཡིན་གྱི་དེའི་མེད་པ་དེ་ལས་གཞན་དུ་
བཙལ་དགོས་པ་མ་ཡིན། དེ་མེད་བཞིན་ དུ་གཟུགས་སུ་སྣང་ བ་ཡིན་པས་དེ་ལས་་་་
གཟུགས་ལོཔ།ས་སུ་ཡོད་པ་མ་ཡིན་ཞེས་པའི་དོན་ནོ། །སྤྱིར་སྟོང་ཚུལ་ལྔ་ཡོད་དེ། འོ་
མའི་དུས་ན་ཞོ་མེད་པ་ནི་སྔ་ནས་མེད་པའི་སྟོང་པའོ། །ཞོའི་དུས་ན་འོ་མ་མེད་པ་ནི་ཞིག་
ནས་མེད་པའི་སྟོང་པའོ། །ལྟོ་ལྡིར་བ་མེད་པའི་ས་ཕྱོགས་ན་བུམ་པ་མེད་པ་ནི་ཤིན་ཏུ་མེད་
པའི་སྟོང་བའོ། །བ་ལང་ལ་རྟ་མེད་པ་ནི་གཅིག་ལ་ཅིག་ཤོས་མེད་པའི་སྟོང་བའོ། ། ཐོ་
ཡོར་ལ་མིར་འཁྲུལ་བའི་ཚེ་དེ་ལ་མི་མེད་པ་ནི་ངོ་བོ་ཉིད་ཀྱིས་སྟོང་བའོ། ། སྐབས་འདིའི་
197



སྟོང་ཚུལ་ཐ་མའི་སྟོང་ཚུལ་དང་གནད་གཅིག་པས། དེ་ལ་ཡང་རང་གི་ངོ་བོས་སྟོང་བ་
དང་རང་བཞིན་གྱིས་སྟོང་བ་དང་རང་གི་མཚན་ཉིད་གྱིས་སྟོང་བའི་ཐ་སྙད་མང་ཞིང་དེ་
ཅི་ལྟར་སྟོང་ཚུལ་ཤེས་པའི་ཆེད་དུ་སྒྱུ་མ་རྨི་ལམ་སྨིག་རྒྱུ་ཆུ་ཟླ་སྤྲུལ་བ་ལ་སོགས་པའི་དཔེ་དུ་
མ་བཀོད་པ་ནི་བཤད་རྒྱུས་ཕོངས་ནས་བཤད་པ་མ་ཡིན་པས། དེའི་ཕྱིར་བློ་ངོར་གང་
འཆར་སླ་བའི་དཔེའི་སྟེང་ནས་སྒོ་སྣ་ཚོགས་ནས་དཔྱད་དེ་རྟེན་འབྱུང་སྟོང་བའི་དོན་དུ་
འཆར་ན་རབ། དེ་མ་བྱུང་ཡང་མཐའ་ན་གཟུགས་ལ་སོགས་པའི་ཆོས་ཕལ་ཆེར་རིགས་
པའི་དགག་བྱར་འགྱུར་དུ་དོགས་པའི་འཇིགས་སྣང་ཙམ་ཞིག་སྐྱེ་དགོས་ཀྱི། དེ་ལྟ་མ་
ཡིན་པར་བུམ་པ་བདེན་པར་མེད་རང་བཞིན་གྱིས་མེད་རང་གི་མཚན་ཉིད་ཀྱིས་མེད་ཅེས་
མང་དུ་སྨྲས་ ཀྱང་མེད་ལུགས་ མ་ ཤར་ན་ སྟོང་ཉིད་ལ་དཔྱད་པ་བྱས་པའི་ གྲངས་སུ་ མི་
འགྱུར་རོ། །དེ་ལྟར་གཟུགས་ཀྱི་ཕུང་པོ་ལ་སྟོང་ཚུལ་བཞི་དངོས་སུ་སྦྱར་ནས་ཕུང་པོ་ལྷག་
མ་བཞི་ལ་དེ་བཞིན་དུ་ཚོར་བ་དང་ཞེས་སོགས་ཙམ་གསུངས་པའི་དགོས་པ་ནི། ཕུང་པོ་
ལྔ་ ལས་ གཟུགས་ ཀྱི་ཕུང་པོ་ ནི་ གཟུགས་ ཡིན་ ཞིང༌ དེ་ ཡང་ རྟེན་དང༌ སྣོད་ ལྟ་བུ་དང་།
ཕུང་པོ་ཕྱི་མ་བཞི་ནི་ཤེས་པ་གཙོ་ཆེ་ཞིང་སྣོད་དེ་ལ་བརྟེན་པའི་ཆུ་ལྟ་བུ་ཡིན་པས། དེ་
ཡང་རྟེན་སྣོད་ཞིག་ན་དེ་ལ་བརྟེན་པའི་ཆུ་ཡང་འཇིག་པ་བཞིན་དུ། གཟུགས་ཀྱི་ཕུང་པོ་
སྟོང་བར་རྟོགས་ན་དེ་ལ་བརྟེན་པའི་སེམས་ཀྱི་ཕུང་པོ་ཡང་ སྟོང་བར་རྟོགས་སླ་བ་ལ་
དགོངས་སོ། །མདོར་ན་སོ་སོ་སྐྱེ་བོ་རྣམས་གཟུགས་སོགས་ལ་ཆགས་ཏེ་འཁོར་བའི་མཐར་
ལྟུང་བ་འགོག་ཆེད་དུ་གཟུགས་སྟོང་བའོ་ཞེས་གདམས་པ་ན། ཡང་འགའ་ཞིག་གིས་
སྟོང་བ་ལ་ཆགས་ཏེ་ཞི་མཐར་ལྟུང་བ་འགོག་ཆེད་དུ་སྟོང་བ་ཉིད་གཟུགས་སོ་ཞེས་གདམས་
པ་ཡིན་ཏེ། དཔེར་ན་གཡས་ཕྱོགས་ན་ཚེར་མ་དང་གཡོན་ན་ངམ་གྲོག་ཡོད་པའི་ལམ་
དོག་མོའི་ནང་དུ་མིག་མེད་པ་ཞིག་འགྲོ་བ་ན། མིག་ལྡན་ཞིག་གིས་ཚེར་མ་ཡོད་དོ་བྱས་
ན་ངམ་གྲོག་ཏུ་ལྷུང་ཉེན་ཡོད། ངམ་གྲོག་ཡོད་དོ་བྱས་ན་ཚེར་མར་ལྷུང་ཉེན་ཡོད་པའི་
མཐའ་གཉིས་སུ་མི་ལྷུང་བའི་ཆེད་དུ་དབུ་མའི་ལམ་བསྟན་པ་ལྟ་བུའོ། །ཚུལ་དེ་དག་ནི་
ཚོགས་སྦྱོར་གྱི་གནས་སྐབས་སུ་སྟོང་ཉིད་སྒོམ་ཚུལ་ཡིན་ནོ། ། མཐོང་ལམ་དུ་སྒོམ་ཚུལ་ནི།
ཤ་རིའི་བུ་ཞེས་བོས་ནས་དེ་ལྟར་ཆོས་ཐམས་ཅད་སྟོང་པ་ཉིད་དེ་ཞེས་པ་ལ་རྣམ་པར་ཐར་
བའི་སྒོ་སྟོང་བ་ཉིད་དང་། མཚན་ཉིད་མེད་པ། མ་སྐྱེས་པ། མ་འགག་པ། དྲི་མ་
198



མེད་པ། དྲི་མ་དང་བྲལ་བ་མེད་པ་ཞེས་པས་རྣམ་པར་ཐར་བའི་སྒོ་མཚན་མ་མེད་པ་
དང་། བྲི་བ་མེད་པ་དང༌། གང་བ་མེད་པ་ཞེས་པས་རྣམ་པར་ཐར་བའི་སྒོ་སྨོན་པ་
མེད་པ་བསྟན་ཅེས་ཇོ་བོའི་ཞལ་གདམས་རྔོག་ལེགས་པའི་ཤེས་རབ་ཀྱིས་བཀོད་པ་ལས་
བྱུང་ལ། མཧཱ་ཛ་ནའི་འགྲེལ་བ་ལས། སྟོང་བ་ཉིད་དང་མཚན་ཉིད་མེད་པ་གཉིས་
རིམ་པ་ལྟར་སྡུག་བསྔལ་ཆོས་ཤེས་རྗེས་ཤེས་གཉིས་ཀྱི་དམིགས་པ་དང་། དེ་བཞིན་དུ་མ་
སྐྱེ་བ་དང་མ་འགག་པ་གཉིས་ཀུན་འབྱུང་ཆོས་ཤེས་རྗེས་ཤེས་དང་། དྲི་མ་མེད་པ་དང་
དྲི་མ་དང་བྲལ་བ་མེད་པ་གཉིས་ལམ་ཆོས་ཤེས་རྗེས་ཤེས་དང༌། བྲི་བ་མེད་པ་དང་གང་
བ་མེད་པ་གཉིས་འགོག་པ་ཆོས་ཤེས་རྗེས་ཤེས་ཀྱི་དམིགས་པར་བཤད་དོ། །དཔེ་ཁ་ཅིག་
ལས། དེ་ལྟ་བས་ན་ཆོས་ཐམས་ཅད་སྟོང་བ་ཉིད་ཅེས་དང༌། དྲི་མ་མེད་པ་དྲི་མ་དང་
བྲལ་བ་ཞེས་བྱུང་བ་ལྟར་འགྲེལ་མཁན་ཡོད་ནའང་རྒྱུ་བོད་ཀྱི་འགྲེལ་བ་མང་པོར་དེ་ལྟར་
ཆོས་ཐམས་ཅད་ཅེས་དང་དྲི་མ་དང་བྲལ་བ་མེད་པ་ཞེས་དགག་ཚིག་ཉིས་བརྩེགས་བྱུང་བ་
ལྟར་འགྲེལ་ན་དོན་ཆེར་བར་མངོན་ནོ། ། གཉིས་པ་སྒོམ་ལམ་དུ་བསྒོམ་ཚུལ་ནི། དྲི་
མེད་བཤེས་གཉེན་གྱི་འགྲེལ་བ་དང་ཇོ་བོའི་གསུང་རྒྱུན་གཉིས་ཀར། དེ་ལྟ་བས་ན་དེའི་
ཚོ་སྟོང་བ་ཉིད་ལ་གཟུགས་མེད་ཅེས་བཏོན་ནས་འཆད་ལ། འགྲེལ་བ་འགའ་ཞིག་ལས།
དེ་ལྟར་ན་སྟོང་བ་ཉིད་ནི་གཟུགས་མ་ཡིན་ཞེས་བཏོན་ནས་འཆད་པ་དོན་ལ་ཁྱད་པར་
ཆེན་པོ་མེད་ལ། མཁས་མཆོག་འཇོམ་དབྱངས་དགའ་བའི་བློ་གྲོས་ཀྱིས། སྟོང་བ་ཉིད་
ལ་གཟུགས་མེད་ཅེས་སོགས་སྒོམ་ལམ་མཉམ་བཞག་གི་གཟིགས་ངོ་ལ་གཟུགས་སོགས་
མེད་པའི་དོན་དུ་བཀྲལ་བ་ནི། བིམ་ལ་མི་ཏྲའི་འགྲེལ་བ་ལས། སྟོང་བ་ཉིད་ཡང་དག་
པར་རྗེས་སུ་མཐོང་བ་ལ་གཟུགས་ཡང་དག་པར་རྗེས་སུ་བལྟར་མེད་ཅེས་པའི་དགོངས་པ་
ཡིན་པས། དེས་ན་མཉམ་བཞག་གི་གཟིགས་ངོ་ལ་ཕུང་པོ་ལྔ་མི་སྣང་བ་ནི། གཟུགས་
མེད་ཅེས་པ་ནས་རྣམ་པར་ཤེས་པ་མེད་ཅེས་པའི་བར་རོ། །སྐྱེ་མཆེད་བཅུ་གཉིས་མི་སྣང་
བ་ནི། མིག་མེད་ཅེས་པ་ནས་ཆོས་མེད་དོ་ཞེས་པའི་བར་རོ། །ཁམས་བཅོ་བརྒྱད་མི་
སྣང་བ་ནི། མིག་གི་ཁམས་མེད་ཅེས་པ་ནས་ཡིད་ཀྱི་རྣམ་པར་ཤེས་པའི་ཁམས་ཀྱི་བར་
དུ་ཡང་མེད་དོ་ཞེས་པའི་བར་རོ། །ཀུན་ཉོན་དང་རྣམ་བྱང་གི་རྟེན་འབྲེལ་མི་སྣང་བ་ནི།
མ་རིག་པ་མེད་ཅེས་པ་ནས་རྒ་ཤི་ཟད་པའི་བར་དུ་ཡང་མེད་དོ་ཞེས་པའི་བར་རོ། །
199



དམིགས་བྱ་མི་སྣང་བ་ནི། དེ་བཞིན་དུ་སྡུག་བསྔལ་དང་ཞེས་པ་ནས་ལམ་མེད་ཅེས་པའི་
བར་རོ། །དམིགས་བྱེད་མི་སྣང་བ་ནི། ཡེ་ཤེས་མེད་ཅེས་པའོ། །འབྲས་བུ་ཐོབ་པ་དང་
མ་ཐོབ་པ་གང་ཡང་མི་སྣང་བ་ནི། ཐོབ་པ་མེད་མ་ཐོབ་པ་ཡང་མེད་དོ་ཞེས་པའོ། །དེ་
ལྟར་སྐྱེ་མཆེད་བཅུ་གཉིས་དང་ཁམས་བཅོ་བརྒྱད་ཁྱད་གཞིར་བཟུང་བའི་དགོས་པ་ནི།
ཕྱི་རོལ་གྲངས་ཅན་པས། བདག་ཤེས་རིག་གི་སྐྱེས་བུ་ཞེས་བྱ་བ་ཕུང་བོའི་ནང་ན་གནས་
པ་དེས། མིག་ལ་སོགས་པའི་དབང་བོའི་སྒོ་ནས་གཟུགས་ལྟ་བ་དང་སྒྲ་ཐོས་པ་སོགས་མ་
གཏོགས། བདག་ལས་གཞན་པའི་གཟུགས་ལ་ལྟ་བའི་མིག་ཤེས་སོགས་ལོགས་སུ་མི་
དགོས་པར་འདོད་པ་དེ་འགོག་པའི་ཚད་ཡིན་ཞེས་མཁས་གྲུབ་རྗེས་སྡེ་བདུན་ཡིད་ཀྱི་མུན་
སེལ་ལས་གསུངས་སོ། །དེ་ལྟར་ཕྱི་རོལ་བས་འདོད་པའི་བདག་འཛིན་དེ་ནི་བདག་འཛིན་
ཀུན་བཏགས་ཡིན་ལ། ལྷན་སྐྱེས་ནི་རང་རྒྱུད་པ་མན་ཚད་ཀྱིས་གང་ཟག་རང་རྐྱ་ཐུབ་
པའི་རྫས་ཡོད་དུ་འཛིན་པ་ལ་འདོད་པས། དེའི་འཛིན་ཚུལ་ནི་ངའོ་སྙམ་དུ་འཛིན་པའི་
གཞིར་གྱུར་པའི་བདག་འདི་ནི་ཕུང་པོ་ལ་རག་མ་ལས་ཤིང་མ་བརྟེན་པའི་ཚུལ་གྱིས་ཕུང་
པོ་ལ་དབང་སྒྱུར་བ་པོ་དང་རྗེ་བོ་ལྟ་བུར་འཆར་ཞིང་། ཕུང་པོ་རྣམས་ཀྱང་བདག་གི་
དབང་བསྒྱུར་བྱ་དང་ཁོ་ལ་བོ་ལྟ་བུར་འཆར་ཏེ། ངའི་གཟུགས་ངའི་ཚོར་བ་ཞེས་ཞེན་
ཅིང་གཞན་དང་བརྗེ་ས་བྱུང་ན་ངེས་པར་སྟེར་ཕོད་པའི་ཚོད་དུ་འཆར་བའི་ཕྱིར། ཕྱི་
རོལ་བ་དག་གིས་གང་ཟག་གི་བདག་རྫས་ཡོད་དུ་སྒྲུབ་པར་བྱེད་པའི་རིགས་པ་ནི། ངའོ་
སྙམ་པའི་བློ་ཆོས་ཅན། དོན་ཇི་ལྟ་བ་བཞིན་དུ་འཇུག་པ་ཡིན་ཏེ། བློ་སྔོན་དུ་མ་བཏང་
བར་ཕུང་པོ་མཐོང་བ་ན་ངང་གིས་འཇུག་པའི་བློ་ཡིན་པའི་ཕྱིར། དཔེར་ན་སྔོན་འཛིན་
བཞིན་ཞེས་བཀོད་དོ། །སངས་རྒྱས་པ་དག་གིས་བདག་རྫས་ཡོད་འགོག་པའི་རིགས་པ་ནི།
ཕུང་པོའི་ཚོགས་པ་དང་རྒྱུན་གང་ལའང་བཏགས་པ་མ་ཡིན་པའི་གང་ཟག་རང་རྐྱ་བ་ཆོས་
ཅན། རང་བཞིན་གྱིས་མེད་དེ། ཕུང་བོ་དང་གཅིག་དང་ཐ་དད་གང་དུ་ཡང་མེད་
པའི་ཕྱིར། དཔེར་ན་རི་བོང་རྭ་བཞིན་ཞེས་པའི་རིགས་པས་འགོག་གོ གལ་ཏེ་སྦྱོར་
བ་དེའི་ཆོས་ཅན་དུ་བཀོད་པ་གཞི་མ་གྲུབ་པས་གཏན་ཚིགས་ཡང་དག་ཏུ་མི་འགྱུར་རོ་ཞེ་
ན། སྐྱོན་མེད་དེ། རང་རྟེན་གྱི་ཆོས་ཅན་དང་བསྒྲུབ་བྱའི་ཆོས་གཉིས་ཚོགས་པའི་
ཚོགས་དོན་ཚད་མས་བསལ་ན་གཏན་ཚིགས་ཡང་དག་ཏུ་མི་འགྱུར་ཡང་། ཆོས་ཅན་
200



འབའ་ཞིག་པ་དང་བསྒྲུབ་བྱའི་ཆོས་གཉིས་ཚོགས་པའི་ཚོགས་དོན་ཚད་མས་བསལ་ཀྱང་
གཏན་ཚིགས་ཡང་དག་ཏུ་མི་འགྱུར་བའི་སྐྱོན་མེད་དེ། རྟོགས་དང་བསྒྲུབ་བྱའི་ཆོས་
གཉིས་ཀར་མེད་དགག་བཀོད་པའི་སྦྱོར་བ་ལ་གཞི་མ་གྲུབ་པ་ཆོས་ཅན་དུ་རུང་བ་ཡིན་
པའི་ཕྱིར། དེས་ན་ཕུང་བོའི་ཚོགས་རྒྱུན་གང་ལའང་མ་བཏགས་པའི་གང་ཟག་རང་རྐྱ་
བ་སྦྱོར་བ་དེའི་ཆོས་ཅན་འབའ་ཞིག་པ་དང་སྨྲས་པའི་ཆོས་ཅན་ཞེས་བྱ་ཞིང་། གང་
ཟག་རང་རྐྱ་བའི་སྒྲ་དོན་ཏེ་རྟོག་པ་ལ་གང་ཟག་རང་རྐྱ་བར་སྣང་བ་སྦྱོར་བ་དེའི་རང་
བརྟེན་གྱི་ཆོས་ཅན་དང་ཆོས་ཅན་བཏགས་པ་བ་ཞེས་བྱའོ། །བྱས་པའི་རྟགས་ཀྱིས་སྒྲ་ལ་
རྟག་པ་དགག་པ་དང་མི་རྟག་པ་སྒྲུབ་པའི་དངོས་ཀྱི་རྟེན་ནི། རྟོག་པ་ལ་སྒྲ་མ་ཡིན་པ་
ལས་ལོག་པར་སྣང་བ་ཉིད་ཡིན་ཏེ། དེའི་ཚེ་སྒྲ་ཉིད་རྟོག་པ་ལ་ཇི་བཞིན་དངོས་སུ་སྣང་
དུ་མེད་པའི་ཕྱིར། འོན་ཀྱང་སྒྲ་མ་ཡིན་པ་ལས་ལོག་པར་སྣང་བ་དེ་སྒྲུབ་ཀྱི་རང་རྟེན་གྱི་
ཆོས་ཅན་མ་ཡིན་པའི་ཞིབ་ཆ་ཡོད་དམ་སྙམ་མོ། །དེ་ཡང་ཕྱི་རོལ་བ་དག་གིས་རང་རྐྱ་ཐུབ་
པའི་རྫས་ཡོད་ཁས་ལེན་པ་ཙམ་དུ་མ་ཟད། མདོ་སྡེ་བ་དང་སེམས་ཙམ་པ་དག་གིས་
ཀྱང་གཟུགས་རགས་པ་དང་ཤེས་པ་རང་རྐྱ་ཐུབ་པའི་རྫས་ཡོད་དུ་འདོད་པར་མངོན་ཏེ།
དངོས་སྨྲ་བ་དེ་དག་གིས་བཏགས་ཡོད་ཀྱི་དངོས་པོ་ཡིན་ན་གདགས་གཞི་རང་རྐྱ་ཐུབ་པའི་
《ས་ ཡོད་རེ་ལ་བཏགས་པ་ཡིན་པར་ཁས་ལེན་པའི་ཕྱིར༔ དེ་ གང་ལས་ཤེས་ཤེ་ན།
དབུ་མ་འཇུག་པའི་རྣམ་བཤད་དགོངས་པ་རབ་གསལ་ལས། ཕ་རོལ་པོས་བཏགས་
ཡོད་ཀྱི་དངོས་པོ་རྣམས་རང་རྐྱ་ཐུབ་པའི་རྫས་ཡོད་དེ་བཏགས་གཞིར་ཡོད་པ་ལ་བརྟེན་
ནས་འདོགས་པར་ཁས་ལེན་ཞིང་ཞེས་གསུངས་པས་གྲུབ་པོ། །ལུང་ཤིན་ཏུ་གསལ་བས་
འཁྱོག་བཤད་མི་རུང་ངོ༌། །དངོས་སྨྲ་བ་དེ་དག་གི་ལུགས་ལ་ཤེས་པ་དང་གཟུགས་རགས་
པའི་སྟེང་གི་གང་ཟག་གི་བདག་མེད་ཕྲ་མོ་ནི་ཤེས་པ་གང་ཟག་རང་རྐྱ་ཐུབ་པའི་རྫས་ཡོད་
ཀྱིས་ལོངས་སྤྱད་བྱར་མེད་པ་ཤེས་པའི་གང་ཟག་གི་བདག་མེད་ལ་འཇོག་པ་སོགས་གཞན་
ལ་རིགས་འགྲེའོ། ། མི་སློབ་ལམ་ལ་སློབ་ཚུལ་ནི། ཤཱ་རི་བུ། དེ་ལྟ་བས་ན་བྱང་ཆུབ་
སེམས་དཔའ་རྣམས་ཐོབ་པ་མེད་པའི་ཕྱིར་ཞེས་པ་ནས་མངོན་པར་རྫོགས་པར་སངས་
རྒྱས་སོ་ཞེས་པའི་བར་རོ། །དོན་ནི་མཉམ་གཞག་གི་གཟིགས་ངོར་ཀུན་རྫོབ་གང་ཡང་མི་
སྣང་བ་དེ་ལྟ་བས་ན་བྱང་ཆུབ་སེམས་དཔའ་ཤེར་ཕྱིན་སྤྱད་པ་ཡིན་པས་དེ་ལ་གནས་ཏེ་མྱ་
201



ངན་ལས་འདས་པའི་མཐར་ཕྱིན་ཏོ། །དུས་གསུམ་གྱི་སངས་རྒྱས་ཐམས་ཅད་ཀྱང་དེ་ལྟར་
སངས་རྒྱས་སོ་ཞེས་གདམས་པའོ། །འདི་ཡན་གདུལ་བྱ་དབང་རྟུལ་གྱི་དབང་དུ་བྱས་པ་
ཡིན་ཞིང༌། ད་ནི་དབང་རྣོན་ལ་གདམས་པ་ནི། དེ་ལྟ་བས་ན་ཤེས་རབ་ཀྱི་ཕ་རོལ་ཏུ་
ཕྱིན་པའི་སྔགས་ཞེས་པ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ། །
ཞེས་པའི་བར་རོ། ། དེ་ཡང་བི་མ་ལའི་འགྲེལ་བ་ལས། གསང་སྔགས་ནི་ཤེས་པ་ཡིན་
པའི་ཕྱིར་དང་སྐྱོབ་པ་ཡིན་པའི་ཕྱིར་རོ་ཞེས་བྱུང་བ་ལྟར་སྔགས་ཀྱི་སྐད་དོད་མནྡ་ཞེས་པ་
ཡིད་དང་སྐྱོབ་པ་ལ་འཇུག་པས་ལམ་ལྔ་བོ་ཐམས་ཅད་ཀྱང་ཤེས་པ་དང་སྐྱོབ་པའི་དོན་
ཅན་ཡིན་ཞིང༌། དེ་ཡང་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་ནི་ཚོགས་ལམ། རིག་
པ་ཆེན་པོའི་སྔགས་ནི་སྦྱོར་ལམ། བླ་ན་མེད་པའི་སྔགས་ནི་མཐོང་ལམ། མི་མཉམ་པ་
དང་མཉམ་པའི་སྔགས་ནི་སྒོམ་ལམ། སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་
སྔགས་ནི་མི་སློབ་ལམ། ཤེར་ཕྱིན་ཟབ་མོ་འདིས་གཟིགས་པ་ལྟར་དུ་བདེན་པར་ཤེས་
པར་བྱ་སྟེ་དེ་ལྟར་སྒོམ་ན་སངས་རྒྱས་སུ་ཕྱིན་པར་བྱེད་པའི་རྒྱུར་ཤེས་པར་བྱ་ཞེས་བྱ་བའི་
ཐ་ཚིག་གོ། དེ་ ཡང་ཏདྱ་ཨཱ་ནི་འདི་ལྟ་སྟེ་ཞེས་པ་སྟེ་འཁོར་འདས་བདེན་མེད་དུ་རོ་
གཅིག་པ་འདི་ལྟ་སྟེ་ཞེས་པའོ། །ག་ཏེ་ག་ཏེ་ནི་སོང་ཞིག་སོང་ཞིག་སྟེ་སྔ་མ་ནི་ཚོགས་ལམ་
དང་ཕྱི་མ་ནི་སྦྱོར་ལམ་དུ་ཞེས་པའོ། །པཱ་ར་ག་ཏེ་ནི་མཐོང་ལམ་དུ་སོང་བ་དང་། པཱ་ར་
སཾ་ག་ཏེ་ནི་སྒོམ་ལམ་དུ་སོང་བ་དང་། བྷོ་དྷི་སྭཱཧཱ་ནི་བྱང་ཆུབ་ཏུ་གཞི་ཚུགས་ཤིག་སྟེ་མི་
སློབ་ལམ་ཐོབ་པར་གྱིས་ཤིག་ཅེས་པ་སྟེ། ལམ་ལྔ་ལ་སྦྱར་བ་འདི་མཧཱ་ཛ་ནའི་འགྲེལ་བ་
ལས་འབྱུང་ཞིང་རྒྱ་འགྲེལ་གཞན་ན་མི་གསལ་མོད། བོད་ཀྱི་བླ་མ་རྣམས་འདི་བཞེད་
ཀྱང་བཤད་ཚུལ་གཞན་ཡང་ཡོད་པར་མངོན། ཨོ་དང་སཱཧཱ་ནི་སྔགས་ནུས་པ་ཅན་དུ་
བྱིན་གྱིས་རློབ་བྱེད་ཡིན་པས། འདི་ལ་ཨོྃ་མེད་པ་མ་དག་སྟེ། ཀླུ་སྒྲུབ་ཀྱིས་མཛད་པའི་
ཤེར་སྙིང་སྒྲུབ་ཐབས་ལས། སྐྱོན་བདེན་པའི་སྔགས་འདོན་ཏེ། ། ཏདྱ་ཐཱ་དང་ཨོ་སྤེལ་
ནས། ། ཞེས་གསུངས་པའི་ཕྱིར། མཁས་ པ་ ཁ་ ཅིག་གིས། སྔགས་འདི་ རྒྱུད་ སྡེར་
གཏོགས་པ་མ་ཡིན་གསུངས་པ་མདོ་ལུགས་གཞིར་བཞག་ལ་དགོངས་པ་ཡིན་གྱི། ་ ཀླུ་
སྒྲུབ་དང་དཱ་རི་ཀ་བའི་སྒྲུབ་ཐབས་སྔགས་ལུགས་སུ་གསལ་བས་དེས་ན་སྔགས་འདི་རྒྱུད་
སྡེར་གཏོགས་པའི་སྐབས་ཡོད་དགོས་སོ། །འོན་ཀྱང་མཁས་གྲུབ་རྗེས་ཀླུ་སྒྲུབ་དང་དཱ་རི་
202



ཀ་བའི་སྒྲུབ་ཐབས་བརྫུས་མ་ཡིན་པར་གསུངས་པ་དང་། མཁས་པ་ལ་ལས་དེ་འཐད་
ལྡན་དུ་མཛད་ཅིང་། ཡོང་ ཤཱི་ སི་ ཧ་ཞེས་བྱ་ བས་ ཤེས་རབ་སྙིང་ པོ་སྔགས་ལུགས་སུ་
བཀྲལ་བའང་ཡོད་པས་དཔྱད་དཀའ་བར་སྣང་ངོ༌། །གསུམ་པ་དེ་ལ་སྟོན་པས་རྗེས་སུ་ཡི་
རང་མཛད་ཚུལ་ནི། དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་ཞེས་
པ་ནས་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ་ཞེས་པའི་བར་རོ། །
དོན་ཕལ་ཆེར་གོ་སླ་ཞིང་། ལེགས་སོ་ཞེས་ལན་གཉིས་སྨོས་པ་ནན་ཏན་གྱི་ཚིག་ཡིན་གྱི་
རྣམ་གྲངས་པའི་ཚིག་མ་ཡིན་ནོ། །དེ་དེ་བཞིན་ནོ་དེ་དེ་བཞིན་ཏེ་ཞེས་པ། སྤྱན་རས་
གཟིགས་ཁྱོད་ཀྱིས་བཤད་པ་དེ་ཆོས་ཀུན་གྱི་གནས་ལུགས་དེ་བཞིན་ནོ་ངེད་ཀྱིས་ཁོང་དུ་
ཆུད་པའང་དེ་བཞིན་ཏེ་ཞེས་པའོ། །དེ་ཡང་གཞུང་འདིའི་གླེང་གཞི་དང་མཇུག་གི་བཅོམ་
ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཞེས་སོགས་ རྗེས་སུ་གནང་བའི་བཀའ།
ཤཱ་རིའི་བུས་དྲིས་པ་དང་སྤྱན་རས་གཟིགས་ཀྱིས་ལན་མཛད་པ་རྣམས་བྱིན་གྱིས་བརླབས་
པའི་བཀའ། ལེགས་སོ་ཞེས་བྱ་བ་བྱིན་ནས་ཞེས་པ་ནས། དེ་བཞིན་གཤེགས་པ་
རྣམས་ཀྱང་རྗེས་སུ་ཡི་རང་ངོ་ཞེས་པའི་ བར་ ཞལ་ནས་གསུངས་ པའི་བཀའོ། ། བདུད་
བཟློག་བྱེད་ཚུལ་ལ། མཁས་གྲུབ་རྗེས་རྒྱུད་སྡེ་སྤྱི་རྣམ་དུ། བདུད་བཟློག་བྱེད་ཚུལ་ལ་
ཡང་འོད་གསལ་མ་དང་གླེང་གཞི་མ་སོགས་ཡོད་དེ་རྟོག་བཟོའོ་ཞེས་དགག་པ་མཛད་མོད།
འོན་ཀྱང་ལྷའི་དབང་བོ་བརྒྱ་བྱིན་གྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཟབ་མོ་ཡིད་
ལ་བསམ་ཞིང་ཚིག་ཁ་ཏོན་དུ་བྱས་པ་ལས་བདུད་སྡིག་ཅན་ཕྱིར་བཟློག་པ་ཞེས་སོགས་ཀྱི་
ཚིག་དེ་དག་ནི། བརྒྱད་སྟོང་བའི་ཚིག་དང་མཐུན་ཞིང་དེ་ཡང་ཀླུ་སྒྲུབ་ཀྱིས་མཛད་ཟེར་
བའི་གཏམ་ཡང་མཆིས་པས་དཔྱད་པར་བྱའོ། །སྨྲས་པ། དཔག་དཀའི་ཟབ་དོན་ཞིབ་
ཏུ་མ་བཤད་པ། །བཤད་བྱའི་ཆོས་ལ་མེད་པས་མ་ནོངས་ཀྱི། །བདག་གི་བློ་གྲོས་དོག་པའི་
སྐྱོན་ཁོ་ནས། །གཞན་གྱི་ཟེར་ གྲོས་འབའ་ཞིག་ཟློས་པར་ཟད། ། རྟོག་གེའི་རིགས་པས་
བྱས་ཕྱིར་ཐུབ་དགོངས་དང་། །རྒྱུབ་ཀྱིས་ཕྱོགས་པར་རིག་ན་གཤིས་ངན་བུ། །ཉེས་ཀྱང་
བརྩེ་ལྡན་མ་ཡིས་མི་ཁྲོ་ལྟར། །བདག་ལ་བརྩེ་བས་དགོངས་ཏེ་མ་ཁྲེལ་མཛོད། ། མུ་ལྟོའི་
པད་པུར་ཚོགས་པའི་ཕྱེ་བཞིན་དུ། །སྣ་ཚོགས་གཞུང་ནས་གཅིག་ཏུ་བསྡེབས་པ་འདི། །
ཟབ་མོ་བརྗོད་བྱས་གཏམས་པ་མ་ཡིན་ཡང་། །ནག་མིན་སེམས་ཀྱིས་བྱས་པས་ཉེས་མེད་
203



དམ། ། དགེ་འདིས་བདག་ཡིད་ལག་ལྡན་དཀར་པོ་གང་། ། མང་ཐོས་ཡོན་ཏན་དྲ་བས་
ལུས་བརྒྱན་ཅིང༌། །གཉིས་སྟོང་རལ་གྲི་བློ་གྲོས་སྣར་བཟུང་སྟེ། །བདེན་འཛིན་གཡུལ་ངོ་
མ་ལུས་ཕམ་བྱེད་ཤོག། ཅེས་ཤེས་རབ་སྙིང་པོའི་འགྲེལ་བ་དོན་གསལ་ནོར་བུའི་འོད་ཅེས་བྱ་བ་
འདི། གཞུང་ལུགས་རབ་འབྱམས་སྨྲ་བའི་དབང་བོ་དཀོན་མཆོག་བཟོད་པས་བསྐུལ་བས་རྐྱེན་བྱས་
ཏེ། ལྷ་ལྡན་གྲྭ་སྐོར་བའི་མིང་ཅན་ཨ་ལག་ཤ༧ངག་དབང་བསྟན་དར་གྱིས་གཞུང་སྣ་ཚོགས་ལས་
བཏུས་ཏེ་བཀོད་པའོ། །ཞེས་ པ་འདི་ནི་ སྐུ་འབུམ་བྱམས་ པ་ གླིང་དུ་དཔར་དུ་བསྒྲུབས་་་
པའོ། །
204



༄༅། །ལམ་གྱི་གཙོ་བོ་རྣམ་གསུམ་གྱི་འགྲེལ་བ་འདོད་
འཇོའི་དཔག་བསམ་ཞེས་བྱ་བ་བཞུགས་སོ། །
ན་མོ་ཨཱརྱ་ཏཱ་རེ་ཡ། ངེས་འབྱུང་སེམས་ཀྱིས་ལུས་ངག་དབང་དུ་བསྒྱུར། །བློ་གྲོས་
བཟང་པོས་མཐར་འཛིན་གོ་སྐབས་འཕྲོག། དམིབ།ས་མེད་བརྩེ་བས་ཡིད་ཅན་ཅིག་ཅར་
འཁྱུད། ། རིམ་གཉིས་མཐར་སོན་བླ་མས་རྟག་སྐྱོངས་ཤིག། བདེར་གཤེགས་གསུང་
གསང་མཐའ་དག་བསྡུས་པའི་གཟུགས། ། འཇོ་སྒེག་ལང་ཚོའི་དཔལ་འཛིན་རྒྱུད་མང་
སྒྲས། ། མ་རིག་གཉིད་སློང་རིག་པའི་སྒོ་དབྱེད་པའི། ། དབྱངས་ཀྱི་ལྷ་མོ་བདག་བློར་
དགྱེས་བཞིན་བཞུགས། །དྲི་མེད་བློ་གྲོས་ནོར་བུ་ཀེ་ཏ་ཀས། །དུས་འདིར་དམ་ཆོས་རྙོག་
མ་བགྲུངས་བྱས་ཏེ། །དགེ་ལུགས་སྲོལ་བཟང་བཙུགས་པའི་གྲགས་པ་ཆེ། །འཇིག་རྟེན་
འདི་ན་མི་ནུབ་རྒྱལ་གྱུར་ཅིག། དེ་ཡི་ལེགས་ བཤད་འོ་མའི་ཆུ་གཏེར་ལས། ། རྣམ་
དཔྱོད་སྐྱོགས་ཀྱིས་ཇི་ལྟར་བཅུས་ཚོད་ཀྱིས། ། འདུན་ལྡན་འགའ་ཡི་རེ་བ་བསྐང་ཕྱིར་
དུ། །ཇི་ལྟར་ནུས་བཞིན་ཉུང་དུ་སྤེལ་བར་བྱ། །འདིར་གང་བོཤད་པར་བྱ་བའི་ཆོས་ནི།
རྗེ་ཙོང་ཁ་བ་ཆེན་པོས་ཚ་ཁོ་ངག་དབང་གྲགས་པ་ལ་ཞལ་གདམས་སུ་གནང་བའི་ལམ་གྱི་
གཙོ་བོ་རྣམ་གསུམ་ཞེས་གྲགས་པ་དེ་ཡིན་ཞིང་། དེ་ཡང་ངེས་འབྱུང་བྱང་སེམས་ཡང་
དག་པའི་ལྟ་བ་གསུམ་ལ་ལམ་གྱི་གཙོ་བོ་ཟེར་བའི་རྒྱུ་མཚན་ནི། ལེགས་བཤད་སྙིང་པོ་
ཆུང་བ་ལས། ཁྱོད་ཀྱིས་ཇི་སྙེད་བཀའ་སྩལ་བ། ། རྟེན་འབྲེལ་ཉིད་ལས་བརྩམས་ཏེ་
འཇུག། དེ་ཡང་མྱ་ངན་འདའ་ཕྱིར་ཏེ། །ཞི་འགྱུར་མིན་མཛད་ཁྱོད་ལ་མེད། ། ཅེས་
གསུངས་པ་ལྟར། རྒྱལ་བས་ཆོས་ཕུང་བརྒྱུད་ཁྲི་ བཞི་ སྟོང་ གསུངས་ པ་ ཐམས་ཅད་
གདུལ་བྱས་མྱ་ངན་ལས་འདས་པ་ཐོབ་པའི་ཆེད་དུ་དང་། མྱང་འདས་སམ་ཐར་པ་ནི་
བཅིངས་པ་ལས་གྲོལ་བའམ་འཁོར་བའི་ཆོས་དང་བྲལ་བ་ལ་ཟེར་བས། དེ་ལྟ་བུ་འཁོར་
བའི་ ཆོས་དང་འབྲལ་བ་ལ་འཁོར་བའི་ ཆོས་ མི་འདོད་ པ་ ཞིག་ ཐོག་ མར་ དགོས་ པས།
ངེས་འབྱུང་ནི་འཁོར་བ་སྤོང་བར་བྱེད་པའི་ཐབས་ཀྱི་གཙོ་བོ་དང་། ཡང་དག་པའི་ལྟ་
205



བ་ནི་འཁོར་བའི་རྩ་བ་གཅོད་བྱེད་ཀྱི་གཙོ་བོ་དང་། བྱང་ཆུབ་ཀྱི་སེམས་ནི་ཐེག་ཆེན་གྱི་
ཐར་བ་ཐོབ་པའི་ཐབས་ཀྱི་གཙོ་བོ་ཡིན་པས་སོ། ། དེ་ལྟ་བུའི་ལམ་གྱི་གཙོ་བོ་རྣམ་གསུམ་
འཆད་པར་བྱེད་པ་ལ་གསུམ། ཀླད་ཀྱི་དོན་དང༌། གཞུང་གི་དོན་དང༌། མཇུག་གི་
དོན་གསུམ་མོ། ། དང་པོ་ལ་ཡང་གསུམ། མཆོད་པར་བརྗོད་པ། རྩོམ་པར་དམ་
བཅའ་བ། སྣོད་ལྡན་མཉན་པར་བསྐུལ་བའོ། །དང་པོ་ནི། རྗེ་བཙུན་བླ་མ་རྣམས་ལ་
ཕྱག་ འཚལ་ ལོ། ། ཞེས་ སོ། ། དེ་ ཡང་ རྣམས་ སྒྲ་ གསུམ་ ཕན་ ཆད་ ལ་ འཇུག་ པས་ ན།
སྐབས་འདིའི་མཆོད་ཡུལ་ལ་ཡི་གེ་ཕྱི་མོ་ཀློག་པའི་སློབ་དཔོན་ནས་བཟུང་མཐར་དབུ་མའི་
ལྟ་བ་སྟོན་པའི་བར་གྱི་བཤེས་གཉེན་ཐམས་ཅད་བཟུང་ངོ༌། ། གཉིས་པ་རྩོམ་པར་དམ་
བཅའ་བ་ནི། རྒྱལ་བའི་གསུང་རབ་ཀུན་གྱི་སྙིང་པོའི་དོན། ། རྒྱལ་སྲས་དམ་པ་རྣམས་
ཀྱིས་བསྔགས་པའི་ལམ། ། སྐལ་ལྡན་ཐར་འདོད་རྣམས་ཀྱི་འཇུག་ངོགས་དེ། །ཇི་ལྟར་
ནུས་བཞིན་བདག་གིས་བཤད་པར་བྱ། །ཞེས་སོ། །འདི་ལ་ཚིག་དོན་དང༌། སྤྱི་དོན་
གཉིས། དང་པོ་ནི། རྒྱལ་བའི་གསུང་རབ་ཀུན་གྱི་སྙིང་པོའི་དོན་ཡང་དག་པའི་ལྟ་བ་
དང་། རྒྱལ་སྲས་ དམ་ པ་ རྣམས་ ཀྱིས་ བསྔགས་ པའི་ ལམ་ བྱང་ ཆུབ་ ཀྱི་ སེམས་ དང་།
སྐལ་ལྡན་ཐར་འདོད་རྣམས་ཀྱི་འཇུག་ངོགས་ངེས་འབྱུང་གསུམ་པོ་དེ་ཇི་ལྟར་ནུས་བཞིན་
བློ་བཟང་གྲགས་པ་བདག་གིས་བཤད་པར་བྱ་ཞེས་བྱ་བ་ཡིན་ནོ། ། གཉིས་པ་སྤྱི་དོན་ནི།
གསུང་རབ་ཀུན་གྱི་སྙིང་པོ་ནི་ཡང་དག་པའི་ལྟ་བ་ཡིན་ཏེ། རྗེ་རང་གི་ཞལ་ནས། ཕན་
མཛད་ཁྱོད་ཀྱིས་འགྲོ་བ་ལ། །སྨན་པའི་སླད་དུ་བཀའ་སྩལ་བ། །བསྟན་པའི་སྙིང་པོ་སྟོང་
བ་ཉིད། །ཅེས་གསུངས་པའི་ཕྱིར། དེ་ཡང་ཇོ་བོ་རྗེས། ཆོས་ཀྱི་ཕུང་པོ་བརྒྱད་ཁྲི་
དང་། །བཞི་སྟོང་གསུངས་པ་ཐམས་ཅད་ཀྱང་། །ཆོས་ཉིད་འདི་ལ་གཞོལ་ཞིང་འབབ། །
ཅེས་གསུངས་པ་ལྟར། རྒྱལ་བས་ཆོས་གསུངས་པའི་དགོས་པ་ནི་སེམས་ཅན་རྣམས་
ཐར་བ་ཐོབ་པའི་ཆེད་དུ་ཡིན་ལ། ཐར་བ་ཐོབ་པ་ལ་བདག་འཛིན་གཅོད་དགོས་ཤིང་།
དེ་གཅོད་བྱེད་ཀྱི་ཐབས་ནི་ཡང་དག་པའི་ལྟ་བ་ཁོ་ན་ལ་རག་ལས་པས་ན་བསྟན་པའི་སྙིང་
པོ་ནི་སྟོང་བ་ཉིད་ལ་ཐུག་པ་ཡིན་ནོ། །ཡང་སྤྱོད་འཇུག་ལས། དམ་ཆོས་འོ་མ་བསྲུབས་
པ་ལས། །མར་གྱི་ཉིང་ཁུ་ཕྱུང་བ་ཡིན། །ཞེས་གསུངས་པ་ལྟར་བསྟན་པའི་སྙིང་པོ་བྱང་
ཆུབ་ཀྱི་སེམས་ལ་བྱེད་ཀྱང་རུང་བ་ལྟར། ཀུན་གཟིགས་ལྔ་བས་ངེས་འབྱུང་ལ་བྱེད་པ་
206



ཡང་མི་འཐད་པར་མ་ཡིན་ནོ། ། བྱང་ཆུབ་ཀྱི་སེམས་ལ་རྒྱལ་སྲས་རྣམས་ཀྱིས་བསྔགས་
ཚུལ་ནི། སྤྱོད་འཇུག་ལས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་
བའི་བཙོན་རར་བསྡམས་པའི་ཉམ་ཐག་རྣམས། ། བདེ་གཤེགས་རྣམས་ཀྱི་སྲས་ཞེས་་
བརྗོད་བྱ་ཞིང་། །འཇིག་རྟེན་ལྷ་མིར་བཅས་པས་ཕྱག་བྱར་འགྱུར། ། ཞེས་གསུངས་པ་
ལྟར། ད་ལྟ་ཤིན་ཏུ་དབུལ་བའི་འགྲོ་བ་ཐ་ཆད་ཞིག་ཀྱང་བླ་མེད་བྱང་ཆུབ་ཏུ་སེམས་
བསྐྱེད་མ་ཐག་ནས་ལུང་རྟོགས་ཀྱི་ཡོན་ཏན་གཞན་གང་ཡང་མེད་ཀྱང་རྒྱལ་བའི་སྲས་པོ་
དང་བྱང་ཆུབ་སེམས་དཔའ་ཞེས་བྱ་བའི་མིང་ཐོབ་ཅིང་འགྲོ་བ་ལྷ་དང་བཅས་པའི་ཕྱག་བྱ་
བའི་གནས་སུ་འགྱུར་བ་དང་། སྡོང་བོ་བཀོད་པའི་མདོ་ལས་ཀྱང༌། རིགས་ཀྱི་བུ་བྱང་
ཆུབ་ཀྱི་སེམས་ནི་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ལྟ་བུའོ། ། ཞེས་གསུངས་པའི་
དོན་རྒྱུད་བླ་མ་ལས། ཐེག་མཆོག་ལ་མོས་ས་བོན་ཤེས་རབ་ནི། །སངས་རྒྱས་ཆོས་སྐྱེད་
མ་དང་བསམ་གཏན་གྱི། ། བདེ་བའི་མངལ་གནས་སྙིང་རྗེའི་མ་མ་ཅན། །གང་ཡིན་དེ་
དག་ཐུབ་པའི་ཇིས་སྐྱེས་སྲས། །ཞེས་གསུངས་སོ། །དེ་ཡང་དཔེར་ན་ཆུ་དང་ལུད་དང་
དྲོད་ལ་སོགས་པ་ནི་འབྲས་ཀྱི་ས་བོན་དང་ཕྲད་ན་འབྲས་ཀྱི་མྱུ་གུ་བསྐྱེད་པ་དང༌། གྲོ་
དང་སྲན་མ་ལ་སོགས་པའི་ས་བོན་དང་ཕྲད་ན་དེ་དག་གི་མྱུ་གུ་བསྐྱེད་པས་རྒྱུ་ཐུན་མོང་བ་
ཡིན་པ་བཞིན་དུ། འཇིག་རྟེན་ན་མ་རྗེ་རིགས་ཡིན་ཡང་རྒྱལ་པོ་དང་ཕྲད་ན་རྒྱལ་རིགས་
བསྐྱེད་པ་དང་བྲམ་ཟེ་དང་ཕྲད་ན་བྲམ་ཟེའི་རིགས་བསྐྱེད་པ་ལྟར། སྟོང་ཉིད་རྟོགས་
པའི་ཤེས་རབ་ནི་ཆུ་ལུད་སོགས་དང་འདྲ་བར་བྱང་ཆུབ་གསུམ་གའི་རྒྱུ་དང་། ཕ་བོད་
ལས་རྒྱ་དང་སོག་པོའི་རིགས་མི་འབྱུང་བ་ལྟར། བྱང་ཆུབ་ཀྱི་སེམས་ནི་སངས་རྒྱས་ཁོ་
ནའི་རིགས་བསྐྱེད་དོ། ། གཞན་ཡང་ ཉམས་མགུར་ལས། སེམས་བསྐྱེད་ཐེག་མཆོག་
ལམ་གྱི་གཞུང་ཤིང་སྟེ། །རླབས་ཆེན་སྤྱོད་པ་རྣམས་ཀྱི་གཞི་དང་རྟེན། །ཚོགས་གཉིས་
ཀུན་ལ་གསེར་འགྱུར་རྩི་ལྟ་བུ། །ཞེས་སོགས་ལྟར་བསྔགས་ཚུལ་མཐའ་ཡས་སོ། །ངེས་
འབྱུང་ཐར་འདོད་རྣམས་ཀྱི་འཇུག་ངོགས་ཡིན་ཚུལ་ནི། བཞི་བརྒྱ་བ་ལས། གང་ལ་
འདིར་སྐྱོ་ཡོད་མིན་པ། །དེ་ལ་ཞི་གུས་ག་ལ་ཡོད། ། ཅེས་གསུངས་པ་ལྟར། དཔེར་ན་
གྲང་བས་ཉེན་པའི་མི་ཞིག་གྲང་བའི་རེག་བྱ་སྡུག་བསྔལ་དུ་ཤེས་ནས་ཡིད་སྐྱོ་བར་མ་གྱུར་
ན་དེ་ཞི་བའི་བདེ་བ་ལ་མོས་གུས་མི་སྐྱེ་བ་ལྟར་ཐར་བ་འདོད་པ་རྣམས་ཀྱང་། འཁོར་བ་
207



ལས་ཐོག་མར་ཡིད་འབྱུང་དགོས་པས་ན་ངེས་འབྱུང་ནི་ཐར་འདོད་རྣམས་ཀྱི་དང་པོའི་
འཇུག་སྒོ་ཡིན་ནོ། ། མཁས་པ་གཞན་དག་གིས་ཡང་དག་པའི་ལྟ་བ་ཐར་འདོད་ཀྱི་འཇུག་
སྒོར་བཀྲལ་བ་ནི། ཡུལ་འཁོར་སྐྱོང་གིས་ཞུས་པ་ལས། སྟོང་བ་ཞི་བ་སྐྱེ་བ་མེད་པའི་
ཚུལ། །མི་ཤེས་པས་ནི་འགྲོ་བ་འཁྱམས་གྱུར་པ། །དེ་དག་ཐུགས་ཆེ་མངའ་བས་ཐབས་
ཚུལ་དང་། །རིགས་པ་བརྒྱ་དག་ གིས་ནི་འཛུད་པར་མཛད། ། ཅེས་པའི་དགོངས་ པ་་
འགྲེལ་བའི་ཚུལ་ལོ། །གསུམ་པ་སྣོད་ལྡན་མཉན་པར་བསྐུལ་བ་ནི། གང་དག་སྲིད་པའི་
བདེ་ལ་མ་ཆགས་ཤིང་། །དལ་འབྱོར་དོན་ཡོད་བྱ་ཕྱིར་བརྩོན་པ་ཡིས། ། རྒྱལ་བ་དགྱེས་
པའི་ལམ་ལ་ཡིད་རྟོན་པའི། ། སྐལ་ལྡན་དེ་དག་དང་བའི་ཡིད་ཀྱིས་ཉོན། ། ཅེས་སོ། །
ཚིག་དོན་ནི། བག་ཆགས་བཟང་པོ་བརྟས་པའི་གདུལ་བྱ་གང་དག་འཁོར་བ་ལས་སྐྱོ་
བའི་ངེས་འབྱུང་གི་སྟོབས་ཀྱིས་སྲིད་པའི་བདེ་བ་ལ་མ་ཆགས་ཤིང་དལ་འབྱོར་གྱི་རྟེན་དོན་
ཡོད་པར་བྱ་བའི་ཕྱིར་དུ་བརྩོན་པ་ཡིས། རྒྱལ་བ་དགྱེས་པའི་ལམ་སྟེ་བྱང་ཆུབ་ཀྱི་སེམས་
དང་སྟོང་པ་ཉིད་ཀྱི་ལྟ་བ་ཐབས་ཤེས་ཟུང་འབྲེལ་ལ་ཡིད་རྟོན་པ་སྟེ་ཡིད་ཆེས་པའི་སྐལ་
ལྡན་གྱི་གདུལ་བྱ་དེ་དག་དང་བའི་ཡིད་ཀྱིས་ཉོན་ཅིག་ཅེས་གདམས་པའོ། །
རྩ་བའི་ ས་བཅད་གཉིས་པ་གཞུང་དོན་བཤད་པ་ལ་གསུམ། ངེས་འབྱུང་གི་་
བསམ་པ་དང་། “བྱང་ཆུབ་ཀྱི་སེམས་དང༌། ཡང་དག་པའི་ལྟ་བའོ། །དང་པོ་ལ་ཡང་
གསུམ། ངེས་འབྱུང་འཚོལ་དགོས་པའི་རྒྱུ་མཚན་དང༌། ངེས་འབྱུང་བསྐྱེད་པའི་་
ཐབས་དང་། ངེས་འབྱུང་སྐྱེས་པའི་ཚད་དོ། །དང་པོ་ནི། རྣམ་དག་ངེས་འབྱུང་མེད་
པར་སྲིད་མཚོ་ཡི། །བདེ་འབྲས་དོན་གཉེར་ཞི་བའི་ཐབས་མེད་ལ། །སྲིད་ལ་བརྐམ་པ་
ཡིས་ཀྱང་ལུས་ཅན་རྣམས། །ཀུན་ནས་འཆིང་ཕྱིར་ཐོག་མར་ངེས་འབྱུང་བཙལ། །ཞེས་
སོ། ། ཚིག་དོན་ནི། འཁོར་བ་ལས་ཐར་བར་འདོད་ན་ཐོག་མར་ངེས་འབྱུང་བཙལ་
དགོས་ཏེ། བཅོས་མ་མ་ཡིན་པའི་རྣམ་དག་ངེས་འབྱུང་མེད་པར་སྲིད་པའི་རྒྱ་མཚོ་ཡི་
ཟག་བཅས་ཀྱི་བདེ་བ་དང་དེའི་འབྲས་བུ་དོན་དུ་གཉེར་བའི་བློ་ཞི་བའི་ཐབས་མེད་པ་
ཡིན་ལ། དེས་ན་སྲིད་པའི་བདེ་བ་ལ་བརྐམ་པ་སྟེ་ཆགས་པ་ཡིས་ཀྱང་ལུས་ཅན་རྣམས་
འཁོར་བར་ཡང་ཡང་ཉིང་མཚམས་སྦྱོར་བའི་ཚུལ་གྱིས་ཀུན་ནས་ཏེ་ཇེ་དམ་དུ་འཆིང་བར་
བྱེད་པའི་ཕྱིར་ན་ཐོག་མར་ངེས་འབྱུང་ བཙལ་བར་བྱའོ་ཞེས་གདམས་ སོ། ། འདི་ནི་རྗེ་
208



བཙུན་འཇམ་པའི་དབྱངས་ཀྱིས། ངེས་འབྱུང་ལ་དྲན་ཤེས་བསྟེན་པའི་དམིགས་རྣམས་
གོམས་པར་མ་བྱས་ན། དགེ་བ་ཐམས་ཅད་སྣང་ཤས་ཀྱིས་དབང་བྱས་ནས། འཁོར་
བ་འབའ་ཞིག་གི་རྒྱུ་བྱེད་པ་བཞིན་ན། །དེས་ན་སྔགས་ལ་སོགས་པའི་གདམས་ངག་གང་
ཟབ་ཟེར་བ་བཞག་ནས། ཐོག་མར་ངེས་འབྱུང་དང་བྱང་སེམས་ལ་མྱོང་བ་ཐོན་པར་བྱ་
དགོས་ཞེས་གདམས་པའི་དགོངས་པའོ། ། །
གཉིས་པ་ངེས་འབྱུང་བསྐྱེད་པའི་ཐབས་ལ་གཉིས། ཚེ་འདིའི་སྣང་ཤས་ལྡོག་པའི་
ཚུལ་དང་། ཕྱི་མའི་སྣང་ཤས་ལྡོག་པའི་ཚུལ་ལོ། །དང་པོ་ནི། དལ་འབྱོར་རྙེད་དཀའ་
ཚེ་ལ་ལོང་མེད་པ། །ཡིད་ལ་གོམས་པས་ཚེ་འདིའི་སྣང་ཤས་ལྡོག། ཅེས་སོ། །དོན་ནི་
དལ་འབྱོར་གྱི་ལུས་རྟེན་འདི་རྙེད་དཀའ་ཞིང་རྙེད་ན་དོན་ཆེ་བ་ཡིན་མོད། འོན་ཀྱང་
རང་ཅག་རྣམས་ལོ་དྲུག་ཅུ་ཐུབ་པའི་དབང་དུ་བྱས་ནའང་། ལོ་དུ་མ་ཞིག་ནི་སྔར་དོན་
མེད་དུ་འདས་ཟིན་པ་དང༌། ད་ནི་ཚེ་ལྷག་མ་ཅི་ཙམ་ཡོད་པ་ཡང་མི་ཤེས་ཤིང་། གལ་
ཏེ་སླར་ལོ་ཉི་ཤུ་སུམ་ཅུ་ལུས་པའི་དབང་དུ་བཏང་ནའང་། སྔར་འདས་པའི་ལོ་དང་ཟླ་
བ་དེ་སྙེད་ཀྱི་རིང་ལ་ཆོས་རྣམ་དག་དེ་དང་དེ་བྱས་སོ་ཞེས་མཛུབ་མོ་བཙུགས་ས་མེད་པར་
དོན་མེད་དུ་ཐལ་སོང་བ་བཞིན་དུ། མ་འོངས་པའི་ལོ་ཟླ་སོགས་ཀྱི་ཡུན་ཡང་ཚེ་འདིའི་
ལྟོ་རྒྱབ་ཀྱི་འཁོལ་བོར་སོང་སྟེ་དགུན་དུས་ཀྱི་གྲིབ་སོ་ལྟར་མྱུར་བ་མྱུར་བར་འདའ་བའི་
ཚུལ་བསམ་ན་ཚེ་འདི་ལ་ཡུན་རིང་སྡོད་པའི་ལོང་མེད་པར་ངེས་པས། དེས་ན་བཤེས་
སྤྲིངས་ལས། ཚེ་ནི་གནོད་མང་རླུང་གིས་བཏབ་པ་ཡི། །ཆུ་ཡི་ཆུ་བུར་ལས་ཀྱང་མི་རྟག་
ན། །དབུགས་དབྱུང་དབུངས་འབྱུང་གཉིད་ཀྱིས་ལོག་པ་ལས། །སད་ཁོམ་གང་ལགས་དེ་
ནི་ངོ་མཚར་ཆེ། ། ཞེས་འཚོ་བའི་རྐྱེན་ཉུང་ཞིང་འཆི་བའི་རྐྱེན་ཤིན་ཏུ་མང་བས་ལུས་འདི་
རླུང་གིས་བཏབ་པའི་ཆུ་ཡི་ལྦུ་བ་ལས་ཀྱང་འཇིག་པར་སླ་བ་ཡིན་པས་དོ་ནུབ་གཉིད་ལོག་
ནས་ནངས་པར་སད་རྒྱུ་ཡོད་པ་ངོ་མཚར་བའི་གནས་སུ་གསུངས་པ་ལྟར། འཆི་བ་མི་
རྟག་པ་བསྒོམ་པ་ནི་གནད་དམ་པ་ཡིན་མོད་འོན་ཀྱང་། བདག་ནམ་ཞིག་ན་ངེས་པར་
འཆིའོ་སྙམ་པ་ཙམ་རྒན་པོ་ཀུན་ལ་ཡོད་པས་དེ་ནི་སྐབས་འདིའི་བསྒོམ་ཚུལ་གཏན་མིན་
ཞིང་། དེས་ན་ནམ་ཉིང་མཚམས་སྦྱར་བ་ཙམ་ནས་འཆི་བའི་བྱ་བ་བྱེད་བཞིན་པར་གྲུབ་
ཚུལ་དང༌། གསོན་པོའི་རིང་ལ་ལོང་མེད་ཚུལ་བསྒོམ་དགོས་པ་ཡིན་ཏེ། རང་ཅག་
209



རྣམས་འཆི་བའི་ཆེད་དུ་སྐྱེ་བ་བླངས་པ་ཡིན་པའི་ཕྱིར། དེའི་ཕྱིར་ཚེ་ལ་ལོང་མེད་པ་
བསྒོམས་པས་ཚེ་འདིའི་སྣང་ཤས་ལྡོག་ཚུལ་གྱི་གདམས་པ་འདི་ཤིན་ཏུ་ཟབ་པ་ཡིན་ཏེ།
བཞི་བརྒྱ་བ་ལས། འཆི་བར་བྱ་ཕྱིར་སྐྱེ་འགྱུར་ཞིང་། ། གཞན་དབང་འགྲོ་བའི་ངང་
ཅན་ལ། །འཆི་བ་བྱ་བ་ལྟར་སྣང་སྟེ། །གསོན་པ་བྱ་བ་མེད་ལྟར་རོ། །ཞེས་གསུངས་སོ། །
ཚིགས་བཅད་འདིའི་དོན་ཅུང་ཟད་འགྲེལ་ན། རང་ཅག་རྣམས་འཆི་བར་བྱ་ཕྱིར་སྐྱེ་
བར་འགྱུར་ཞིང༌། སྐྱེས་པ་བླངས་པ་དེ་ཡང་རྒ་བ་དང་ན་བ་དང་རྒུད་པ་ལ་སོགས་པའི་
རྐྱེན་ལ་རག་ལས་བས་ན་གཞན་གྱི་དབང་དུ་སོང་ཞིང༌། གཤེད་མ་ལྟ་བུ་རྒ་བ་ལ་སོགས་
པ་དེ་ཉིད་ཀྱིས་མྱུར་དུ་འཆི་བདག་གི་དྲུང་དུ་འཁྲིད་པའི་ཕྱིར། དེ་ཡང་དཔེར་ན་གཤེད་
མས་གསད་བྱ་གསོད་སར་འཁྲིད་པ་ནས་མགོ་བོ་གཅད་པའི་བར་གྱི་བྱ་བ་ཐམས་ཅད་འཆི་
བའི་བྱ་བ་བྱེད་བཞིན་པ་ལྟར། སྐྱེས་པ་ཡང་འཆི་བའི་བྱ་བ་བྱེད་བཞིན་པ་ལྟར་སྣང་སྟེ་
གཡོན་པའི་བྱ་བ་བྱེད་ བཞིན་པ་མིན་པར་མཐོང་བ་ལྟར་རོ་ཞེས་བཤད་པ་ལྟར་དང་།
སྐྱེས་རབས་ལས་ཀྱང་། མི་དབང་དཔའ་བོ་ཐོག་མའི་མཚན་མོར་ནི། །གང་ནས་འཇིག་
རྟེན་མངལ་ན་གནས་གྱུར་པ། །དེ་ནས་བརྩམས་ཏེ་དེ་ནི་ཉིན་རེ་ཞིང་། །འགྲོས་བཤོལ་
མེད་པར་འཆི་བདག་དྲུང་དུ་འགྲོ། ། ཞེས་པ་ལྟར་རོ། །དེ་ཡང་དཔེ་ཅི་དང་འདྲ་ན་དཔེ་
གསུམ་གྱིས་མཚོན་པར་བྱེད་དེ། དཔེར་ན་ རྒྱལ་པོ་ཤིན་ཏུ་གཏུམ་པོ་ཞིག་ གིས་ ཞག་
གྲངས་འདི་ཙམ་ལ་ཁྱོད་ངེས་པར་འོང་དགོས་ཞེས་མངགས་པའི་ཕོ་ཉ་བའི་བྱ་བ་ནི་འོང་
བ་ཁོ་ན་ཡིན་གྱི་སྟོད་པ་མིན་པ་བཞིན་དུ། སྐྱེས་པའི་བྱ་བ་ཡང་འཆི་བ་ཁོ་ན་ཡིན་གྱི་
གསོན་པ་མ་ཡིན་ཞིང་། ཡང་དཔེར་ན་ཀུན་ཏུ་རྒྱུ་མོ་ཞིག་གིས་ཁྱིམ་དུ་གཞུག་པར་བྱའོ་
སྙམ་སྟེ་སྒོ་ན་འདུག་པའི་རྔ་མོ་ལ་བགོམས་ནས་ཞུགས་པ་དང་རྔ་མོ་འདྲོགས་ནས་ལངས་
ཏེ་འགྲོ་བ་དང་མོ་དེ་ཡང་བབ་མ་ནུས་པར་རྔ་མོང་འགྲོ་བ་དེའི་དབང་དུ་སོང་བ་ལྟར་སྐྱེས་
པ་འཆི་བའི་གཞན་དབང༌ཅན་དང༌། ཡང་ཇི་ལྟར་གཞན་གསད་ པའི་ གཤེད་བྱེད་་
བསླང་བ་དང་། གཤེད་བྱེད་དེས་གཞན་གསོད་མ་ནུས་པར་སློང་བ་བོ་དེ་ཉིད་གསད་པ་
ལྟར་གསོན་པའི་ཆེད་དུ་སྐྱེས་ཀྱང་སྐྱེས་པས་ནི་གསོན་པའི་བྱ་བ་མི་བྱེད་པར་འཆི་བའི་བྱ་
བ་བྱེད་པས། དེས་ན་རང་ཅག་རྣམས་ཚེ་འདིའི་ལུས་བོར་ཡང་ཕྱི་མའི་ལུས་རྙེད་ནས་རེ་
ཞིག་སྡོད་རྒྱུ་ཞིག་ཡོང་ངོ་སྙམ་ན་ཤིན་ཏུ་མི་རིགས་ཏེ། འདུ་བའི་བདེ་བ་ཐམས་ཅད་
210



བྲལ་བའི་སྡུག་བསྔལ་དང་རྗེས་སུ་འབྲེལ་བ་ཤ་སྟག་ཡིན་པའི་ཕྱིར། དཔེར་ན་བཀྲ་ཤིས་
མའི་རྗེས་སུ་སྣ་ནག་མ་ངེས་པར་འབྲང་བ་དང་། ཁ་ཟས་དུག་བཅས་དང་མཆིལ་བའི་
ཟས་ཟ་བ་དེ་དག་ལ་གདོན་མི་ཟ་བར་འཆི་བའི་སྡུག་བསྔལ་འབྱུང་བར་འགྱུར་བ་ལྟ་བུ་
ཡིན་ཏེ། བཞི་བརྒྱ་བའི་འགྲེལ་བ་ལས། ཁ་ཅིག་གིས་ང་ལ་བཀྲ་ཤིས་ཡོང་བར་གྱུར་
ཅིག་ཅེས་ལྷ་མཉེས་པར་བྱས་པ་དང་དེས་དམ་པ་ཐོབ་པར་གྱུར་ཏོ། ། དེ་ཁྱིམ་དུ་ཞུགས་
པའི་ཁྱིམ་དུ་མཚན་མོ་བཀྲ་ཤིས་མ་དང་དེའི་ཕྱི་བཞིན་འབྲང་བའི་སྣ་ནག་མོ་ཡང་ཞུགས་
པར་གྱུར་ཏོ། །དིས་བཀྲ་ཤིས་མ་ལ་འདི་སུ་ཡིན་ཞེས་དྲིས་པ་དང་དེས་སྣ་ནག་མའོ་ཞེས་
སྨྲས་སོ། །དེས་སྨྲས་པ། བདག་གིས་འདིའི་ཕྱིར་དམ་པ་ཐོབ་པ་མ་ཡིན་ནོ་ཞེས་སྨྲས་
སོ། །བཀྲ་ཤིས་མས་སྨྲས་པ། གང་ན་ང་ཡོད་པ་དེར་འདི་ཡང་གདོན་མི་ཟ་བར་ཡོད་དོ་
ཞེའོ་ཞེས་བྱུང་བ་ལྟར་རོ། །འདིའི་བཀྲ་ཤིས་མ་དང་སྣ་ནག་མ་ནི་གང་ཟག་ཐ་དད་པ་
གཉིས་ལྷན་ཅིག་ཏུ་རྒྱུ་བའི་དཔེ་ཡིན་ལ། དབུ་མ་འཇུག་པ་ལས་བྱུང་བ་ནི་ལྷན་ཅིག་ཏུ་
མི་གནས་པའི་དཔེ་ཡིན་པས་དེ་གཉིས་སོ་སོར་ཕྱེད་པ་གཅེས་སོ། །མདོར་ན་འཆི་བ་མི་
རྟག་པ་བསྒོམ་ཚུལ་དངོས་ནི། རང་ཅག་སྐྱེས་བུ་ཐ་མལ་བ་འདི་ལྟར་བསམ་དགོས་ཏེ།
ཁོ་བོས་བྱེད་སྟངས་འདི་ལྟ་ན་ངན་འགྲོར་འགྲོ་བའི་རྒྱུ་མ་བཀག་པ་དང་བདེ་འགྲོར་འགྲོ་
བའི་རྒྱུ་མ་བསགས་པར་འཆི་ངེས་པས་ཅི་དྲག་སྙམ་དུ་འཆི་ལུགས་ལ་སྐྲག་པ་བསྐྱེད་པ་དེ་
རང་ཡིན་ཞིང༌། དེ་ལྟར་སྐྲག་པ་བསྐྱེད་པའི་དགོས་པ་ནི། འཆི་བ་དེ་ཡང་ཐབས་གང་
གིས་ཀྱང་བཟློག་ཏུ་མེད་པས་ཅི་བྱས་ཀྱང་། ལུས་ལོངས་སྤྱོད་གཉེན་དང་འབྲལ་དགོས་
པ་གདོན་མི་ཟའོ་སྙམ་དུ་ཡང་ཡང་བསམ་ན་དེ་དག་དང་མི་འབྲལ་བའི་རེ་བ་ལྡོག་ནས་
ངན་འགྲོའི་རྒྱུ་འགོག་ཅིང་བདེ་འགྲོའི་རྒྱུ་བསྒྲུབ་ཏུ་ཡོད་པས་འཆི་བ་ལ་སྐྲག་པ་མི་འབྱུང་
བ་ཞིག་ཡོད་སྟེ། དེའི་ཕྱིར་ལམ་རིམ་ཆེན་མོ་ལས། འཆི་བ་དྲན་པའི་བློ་ཇི་ལྟ་བུ་ཞིག་
བསྐྱེད་པ་ནི་ཞེས་པ་ནས་འཆི་བ་ལ་སྐྲག་པར་མི་འགྱུར་བ་ཡིན་ནོ་ཞེས་གསུངས་སོ། །དེའི་
ཕྱིར་ཚེ་འདིའི་བྱ་བྱེད་ཐམས་ཅད་གསོད་སར་འཁྲིད་པའི་མི་ལ་རྒྱུན་བཏགས་པ་དང་འདྲ་
བར་དོན་མེད་དོ་སྙམ་དུ་ཡིད་ལ་གོམས་པས་ཚེ་འདིའི་སྣང་ཤས་ལྡོག་གོ།
གཉིས་པ་ཕྱི་མའི་སྣང་ཤས་ལྡོག་ཚུལ་ནི། ལས་འབྲས་མི་བསླུ་འཁོར་བའི་སྡུག་
བསྔལ་རྣམས། །ཡང་ཡང་བསམ་ན་ཕྱི་མའི་སྣང་ཤས་ལྡོག ཅེས་སོ། །དོན་ནི་ལམ་
211



ཡངt
རིམ་ཆེན་མོ་ལས། མཛངས་བླུན་ནས་འབྱུང་བའི་གསེར་ལྷ་དང་གསེར་དབྱིག་དང་
གླང་པོ་སྐྱོང་གི་མཐའ་བཞིན་ཏེ། ལུང་དང་མཛངས་བླུན་དང་ལས་བརྒྱ་བ་སོགས་ལས་
ངེས་པར་བྱའོ། །ཞེས་གསུངས་པ་ལྟར་ལས་དང་དེའི་འབྲས་བུ་མི་བསླུ་བའི་ཚུལ་ཤིན་ཏུ་
ཕྲ་བ་རྣམས། མདོ་མཛངས་བླུན་ལྟ་བུ་ལུང་ལ་བརྟེན་ནས་ངེས་དགོས་ཤིང་། དེ་ཡང་
མཛངས་པ་ནི་མཁས་པའི་མིང་ཡིན་པས། མདོ་མཛངས་བླུན་ཚར་གཅིག་གཉིས་བལྟས་
པ་ཙམ་གྱིས་ལས་འབྲས་ལ་ཡིད་ཆེས་པ་ཆེར་སྐྱེ་ན་གང་ཟག་དེ་མཁས་པ་དང་། དེ་ལྟ་
མིན་ན་གང་ཟག་དེ་བླུན་པོར་གོ་བྱེད་ཡིན་པས་མཛངས་བླུན་ཞེས་པ་ནི་མཁས་བླུན་འབྱེད་
བྱེད་ཅེས་པའི་དོན་ཡིན་ནོ། །དེའི་ཕྱིར་དཀར་ནག་གི་ལས་ཀྱི་འབྲས་བུ་བདེ་སྡུག་འབྱུང་
བ་མི་བསླུ་ཞིང་འཁོར་བའི་གནས་གང་དུ་སྐྱེས་ཀྱང་སྡུག་བསྔལ་གྱི་རང་བཞིན་ཡིན་པའི་
ཚུལ་རྣམས་ཡང་ཡང་བསམ་ན་ཕྱི་མའི་ལྷ་དང་མིའི་གོ་འཕང་ལ་ཞེན་པའི་སྣང་ཤས་ལྡོག་
པས་རྒྱུས་པར་ལུང་དེ་དག་ཏུ་བལྟ་བར་བྱའོ། ། གསུམ་པ་ངེས་འབྱུང་སྐྱེས་པའི་ཚད་ནི།
དེ་ལྟར་གོམས་པས་འཁོར་བའི་ཕུན་ཚོགས་ལ། ། ཡིད་སྨོན་སྐད་ཅིག་ཙམ་ཡང་མི་སྐྱེ་
ཞིང༌། །ཉིན་མཚན་ཀུན་ཏུ་ཐར་བ་དོན་གཉེར་བློ། །བྱུང་ན་དེ་ཚེ་ངེས་འབྱུང་སྐྱེས་པ་
ལགས། ། ཞེས་སོ། ། འདི་ལ་ཚིག་དོན་དང་། མཐའ་དཔྱད་པ་གཉིས། དང་པོ་ནི།
བཤད་མ་ཐག་པ་དེ་ལྟར་དུ་གོམས་པས་འཁོར་བ་གཞན་རྣམས་ལྟ་ཅི་སྨོས་ཚངས་པ་ད་ང་
བརྒྱ་བྱིན་དང་འཁོར་བསྒྱུར་གྱི་ཚེ་རིང་ནད་མེད་ལོངས་སྤྱོད་ཆེ་བ་ལ་སོགས་པའི་ཕུན་སུམ་
ཚོགས་པ་གང་ལའང༌།. སྐྱུགས་ནད་ཅན་གྱིས་སྐྱུགས་བྲོ་བའི་དངོས་པོ་ལ་ཡིད་སྨོན་སྐད་
ཅིག་ཙམ་ཡང་མི་སྐྱེ་ཞིང་དོན་དུ་མི་གཉེར་བ་ནི། དཔེར་ན། ལམ་རིམ་ཆེན་མོ་ལས།
བྱང་བའི་བྱིས་པ་ནི་བྱང་ན་རྩམ་པ་དཀོན་པས་ཉུང་མ་ཉི་ཚེ་ཟ་བས། བྱིས་པ་ཞིག་
བཀྲེས་ཏེ་རྩམ་པ་ཟ་འདོད་ནས་མ་ལ་ཟས་བསླངས་པ་ལ་མ་ལ་རྩམ་པ་ མེད་ པས་ཉུང་
གཤེར་ཞིག་བྱིན་པས་དེ་མི་འདོད་ཟེར། དེ་ནས་ཉུང་མ་སྐམ་པོ་ཞིག་བྱིན་པས་དེ་མི་
འདོད་ཟེར། དེ་ནས་ཉུང་མ་ཕོ་ཤ་ཞིག་བྱིན་པ་ལ་ཡང་དེ་མི་འདོད་ཟེར། དེ་ ་གྱུར་
དང་བརྟན་པོ་དང་ཤུགས་དྲག་སོགས་ཀྱི་རྣམ་གྲངས་མང་ཞིང་། སྐབས་འདིར་བཤད་
པ་ནི་ངེས་འབྱུང་བཅོས་མ་མ་ཡིན་པ་ལ་བྱའོ། །སྤྱིར་ངེས་འབྱུང་ལ་བཅོས་མིན་མི་དགོས་
ཏེ། སྡུག་ཀུན་ཅི་རིགས་ཀྱི་ཉེས་དམིགས་ཤེས་ནས་དེ་ལས་ཐར་འདོད་ཙམ་གྱི་བློ་ནམ་
212



སྐྱེས་ པ་ན་ངེས་འབྱུང་རྣམ་དག་དང་ངེས་འབྱུང་མཚན་ཉིད་པ་སྐྱེས་པའི་གོ་ཆོད་དེ།
ལམ་རིམ་ཆུང་བ་ལས། དེ་ལྟར་སྡུག་ཀུན་གཉིས་ཀྱི་སྒོ་ནས་འཁོར་བའི་མཚན་ཉིད་ཞིབ་
ཏུ་ཤེས་པར་བྱས་པ་ན་དེ་ངོར་འདོད་པ་དང་དེ་རྣམས་ཉེ་བར་ཞི་བ་ལ་ཐོབ་འདོད་བྱུང་བ་
ཙམ་ནས་ངེས་འབྱུང་གི་བསམ་པ་ཡིན་མོད་ཀྱང་ཞེས་གསུངས་པའི་ཕྱིར། ངེས་འབྱུང་
བཅོས་མིན་སྐྱེ་བ་ལ་དེ་ཙམ་གྱིས་མི་ཆོག་པར་ཐར་བ་དོན་གཉེར་གྱི་བློ་ངང་ངམ་ཤུགས་
ཀྱིས་སྐྱེས་པ་གཅིག་དགོས་ཏེ། དེ་ཉིད་ལས། དེ་ཙམ་གྱིས་མི་ཆོག་པས་མེ་འབར་བའི་
ཁྱིམ་དུ་ཆུད་པ་དང༌། བཙོན་རར་ཆུད་པའི་བཙོན་གནས་དེ་ལ་མེ་འདོད་ཅིང་དེ་ནས་
ཐར་བར་འདོད་པའི་བློ་ཅི་ཙམ་སྐྱེ་བ་དེ་ལྟ་བུའི་བློའི་ཚོད་ཙམ་དུ་བསྐྱེད་པར་བྱ་ཞེས་
གསུངས་པའི་ཕྱིར། ་དེ་ལྟ་བུ་ངེས་འབྱུང་གི་བསམ་པ་བཅོས་མ་དང་བཅོས་མིན་གང་
ཡིན་ཡང་རྒྱུན་ལྡན་དུ་ཡོད་པ་ལ་མངོན་གྱུར་ཅེས་བྱ་ཞིང་། རྐྱེན་ཆུང་ངུ་ཙམ་གྱིས་
བསྒྱུར་དུ་མི་བཏུབ་པའི་ངེས་འབྱུང་དེ་ལ་བརྟན་པོ་ཞེས་བྱའོ། །ཤུགས་དྲག་ནི་ཤུགས་མ་
ཡལ་བ་ལ་བྱེད་པས་དེ་ལ་མངོན་གྱུར་མི་དགོས་ཏེ། གཉིད་ལོག་པའི་སྐྱེས་བུའི་འབྲིང་
འགའ་ཞིག་གི་རྒྱུད་ལ་ངེས་འབྱུང་ཤུགས་མ་ཡལ་བར་ཡོད་ཀྱང་མངོན་གྱུར་བ་མེད་པས་
སོ། །
གཉིས་པ་དེ་ལ་མཐའ་དཔྱད་པ་ལ། སོ་ཐར་གྱི་སྡོམ་པ་ངེས་འབྱུང་གི་བསམ་པས་
ཐོབ་དགོས་སམ་མི་དགོས། དགོས་ན་དེང་སང་གི་རབ་བྱུང་ཕལ་ཆེར་སྡོམ་མེད་དུ་
འགྱུར་ཞིང་། མི་དགོས་ན་མདོ་རྩ་བའི་རང་གི་རྣམ་བཤད་དང༌། རྒྱ་ཆེར་འགྲེལ་དང་།
གཞི་འགྲེལ་དང་། ཕྲན་ཚེགས་འགྲེལ་བ་སོགས་ལས། མྱ་ངན་ལས་འདས་པའི་བསམ་
པ་བརྟན་པོ་མེད་པར་སྡོམ་པ་མི་སྐྱེ་བར་བཤད་པ་དང༌། འདུལ་བ་རྒྱ་མཚོའི་སྙིང་པོ་
ལས་ཀྱང་། ངེས་འབྱུང་བསམ་པས་རྒྱུ་བྱས་ནས། །གཞན་གནོད་གཞི་དང་བཅས་པ་
ལས། ། ལྡོག་པ་དེ་ཡང་ལུས་ ངག་ ལས། ། ཞེས་ སོགས་ གསུངས་ པ་ ཅི་ལྟར་ཡིན་ཞེ་ན།
མཁས་པ་ཕལ་ཆེ་བས་སོ་ཐར་གྱི་སྡོམ་པ་ངེས་འབྱུང་གི་བསམ་པ་འཐོབ་དགོས་པ་གཞིར་
བཞག་ཏུ་བཞེད་པ་མཐུན་ཞིང་། འོ་ན་ད་ལྟའི་གང་ཟག་དབང་པོ་རྟུལ་པོ་དག་གིས་
སྡོམ་པ་ལེན་པའི་ཚེ་ངེས་འབྱུང་བཅོས་མ་ཙམ་ཡང་གསལ་འདེབས་པ་ཤིན་ཏུ་དཀའ་བ་
རྣམས་ ཀྱིས་ སྡོམ་ པ་མི་ ཐོབ་བམ་ཞེ་ན། དེ་ལ་ མཁས་ གྲུབ་ ཐམས་ ཅད་ མཁྱེན་པས།
213



དང་པོ་ལེན་དུས་ན་སོ་ཐར་གྱི་སྡོམ་པ་མ་སྐྱེས་ཀྱང་ཕྱིས་ངེས་འབྱུང་སྐྱེས་པའི་ཚེ་སྔར་ཆོ་ག་
ལ་བརྟེན་ནས་བླངས་པའི་ཚུལ་ཁྲིམས་དེ་ངེས་འབྱུང་གི་ཚུལ་ཁྲིམས་སུ་གྱུར་པར་བཞེད་དེ།
ཐུབ་བསྟན་བྱི་དོར་ལས། དེའི་ཕྱིར་ད་ལྟའི་གང་ཟག་སྔོན་དུ་བློ་མ་སྦྱངས་པའི་ཐམ་ཐོམ་
ལ། སྡོམ་པ་ལེན་པའི་ཚེ་ངེས་འབྱུང་གི་བསམ་པ་བཅོས་མ་ཙམ་ཡང་གསལ་ཐེབས་པ་
ཤིན་ཏུ་དཀའ་བ་རྣམས་ཀྱིས། ཕྱིས་སྐྱེས་བུ་གསུམ་གྱི་ལམ་གྱི་རིམ་པ་ལྟ་བུ་ལ་ལེགས་
པར་བློ་སྦྱངས་ཏེ་ངེས་འབྱུང་གི་བསམ་པ་མྱོང་བ་སྣ་ཟིན་སྐྱེས་ན། བློ་དེས་ཟིན་པའི་
བསླབ་བྱ་ལ་སློབ་འདོད་ཀྱིས་ཀུན་ནས་བསླང་བའི་སྤོང་སེམས་སྐྱེས་པ་ཕྱིན་ཆོད། ངེས་
འབྱུང་གི་ཚུལ་ཁྲིམས་སུ་གྱུར་བ་ཡིན་པས་ཚུལ་འདི་ལ་འབད་པར་བྱའོ་ཞེས་གསུངས་པའི་
ཕྱིར། འདིས་སྡོམ་པ་ཐོབ་པའི་རྒྱུའི་ཀུན་སློང་ལ་ངེས་འབྱུང་མི་དགོས་ཀྱང་དུས་ཀྱི་ཀུན་
སློང་ལ་དགོས་པར་བཞེད་པའི་ཕྱོགས་སོ། ། མཁས་གྲུབ་རྗེའི་བཞེད་ཚུལ་དེ་ནི། པཎ་
ཆེན་བློ་བཟང་ཡེ་ཤེས་ཀྱི་ལམ་གྱི་གཙོ་བོ་རྣམ་གསུམ་གྱི་འགྲེལ་བ་ལྟར་ན་མཁན་ཆེན་ངག་
དབང་གྲགས་པའི་རྗེས་སུ་འབྲང་བ་ཡིན་པར་མངོན་ནོ། །ཀུན་མཁྱེན་མཚོ་སྣ་བས་ཀྱང་
འདི་བཞེད། དེ་ལྟར་ཁས་ལེན་མཁན་ཡང་མང་དུ་ཡོད་དོ། །རྒྱལ་ཚབ་ཐམས་ཅད་
མཁྱེན་པས། ངེས་འབྱུང་བཅོས་མིན་མི་དགོས་ཀྱང་སྐྱབས་འགྲོའི་བརྡའ་སྤྲོད་པ་ལྟར་
སྡོམ་པ་ལེན་པའི་རྒྱུའི་དུས་ན་ངེས་འབྱུང་གི་ཤུགས་བརྟན་པོ་ཡོད་ཙམ་གྱིས་ཆོག་པར་
བཞེད་དེ། གནམ་རྩེ་ལྡེང་མ་ལས། མྱང་འདས་ཀྱི་བསམ་པ་མེད་པར་སོ་སོར་ཐར་
བའི་སྡོམ་པ་མི་སྐྱེ་ན་འཁོར་བ་མཐའ་དག་གི་ཉེས་དམིགས་ཤེས་ནས་འདོར་འདོད་ཀྱི་བློ་
བཅོས་མ་མ་ཡིན་པ་མ་སྐྱེས་ཀྱི་བར་དུ་སྡོམ་པ་མི་སྦྱིན་པར་འགྱུར་རོ་སྙམ་ན། འདིར་
མྱང་འདས་ཀྱི་བསམ་པ་ནི། སྲིད་པའི་སྐྱོན་དང་ཞི་བའི་ཕན་ཡོན་བསམ་པས་ཡིད་
འགྱུར་བའི་མྱོང་བ་ཤུགས་དྲག་ལ་མི་བྱེད་ཀྱི། སྐྱབས་འགྲོའི་བརྡའ་སྦྱོར་བའི་གོ་བ་
བརྟན་པོ་ལ་བྱེད་དོ་ཞེས་གསུང་ངོ་ཞེས་གསུངས་པའི་ཕྱིར། རྗེ་རིན་པོ་ཆེ་ཡང་འདི་ཁོ་
ན་བཞེད་པར་གསལ་ཏེ། འདིའི་ཞེས་གསུང་ངོ་ཞེས་པའི་གསུང་མཁན་དེ་རྗེ་ཉིད་ལ་
བྱེད་དགོས་པའི་ཕྱིར་རོ། །རྗེ་དགེ་འདུན་གྲུབ་ཀྱང་འདི་ཁོ་ན་ལྟར་བཞེད་དེ། འདུལ་
ཊིཀ་རིན་ཆེན་ཕྲེང་བ་ལས། ངེས་འབྱུང་གི་བསམ་པ་བརྟན་པོ་རྒྱུན་ཆགས་སུ་མེད་ཀྱང་
སྡོམ་པ་ལེན་པའི་ཚེ་མཁན་སློབ་ཀྱིས་མྱང་འདས་ཀྱི་བསམ་པ་བརྟན་པོ་དགོས་ཞེས་ལེགས་
214



པར་བརྡའ་སྤྲད་པ་ལས་ངེས་འབྱུང་གི་བསམ་པ་སྐྱེ་བའི་ཕྱིར། དཔེར་ན་མཁན་སློབ་
ཀྱིས་ལེགས་པར་བརྡའ་སྤྲད་པ་ལས་སྡོམ་པ་ཐོབ་དུས་ཤེས་པ་བཞིན་ནོ་ཞེས་གསུངས་པའི་
ཕྱིར། དཔེ་འདི་གནད་ཆེ་འོག་ཏུ་བཤད་པར་བྱའོ། །དེ་དག་ནི་སྡོམ་པ་ཐོབ་པའི་རྒྱུའི་
ཀུན་སློང་ལ་ངེས་འབྱུང་དགོས་པར་བཞེད་པའི་ཕྱོགས་སོ། ། དེ་ལ་འདི་ལྟར་དཔྱད་དེ།
ལས་ཆོག་གསེར་མདོག་རྣམ་རྒྱལ་ལས། སྐད་གཟེངས་མཐོ་བ་དང་སེ་གོལ་གྱི་བརྡའ་
སྤྲོད་ཅེས་པ་ལྟར་མཛད་པ། དབང་རྣོན་གྱི་རིགས་ལ་བརྡའ་འཕྲོད་ཀྱང་ཕལ་མོ་ཆེ་སྔར་
གྱི་བཤད་པ་བརྗེད་ནས་གཡམ་ལ་རྒྱུགས་པ་མང་བས་ཞེས་གསུངས་པ་ལྟར། དེ་ཡང་ལོ་
བདུན་ཙམ་ནས་རབ་ཏུ་བྱུང་བ་ཕལ་ཆེ་བ་དང་བོད་སྐད་ལ་མ་སྦྱངས་པའི་དབང་རྟུལ་
རྣམས་ལྟ་ཅི་སྨོས། བོད་སྐད་དང་ཆོས་སྐད་ལ་སྦྱངས་འཁུལ་ཡོད་པའི་བདག་ལྟ་བུ་ལ་
མཚོན་ནའང་སྡོམ་པ་ལེན་སྐབས་དེར་ཆོས་གོས་གདིང་བ་སོགས་ལ་གཡེང་བའི་སེམས་
ཚབ་ཚུབ་ཀྱི་ངང་ནས་སློབ་དཔོན་གྱི་ཚིག་གི་རྗེས་ཟློས་ཨེ་ཐུབ་ཙམ་ལ་སེམས་གཏད་པ་མ་
གཏོགས། འདོད་ཆགས་དང་བྲལ་བའི་མྱང་འདས་ཆོས་དཀོན་མཆོག་དང་དེས་ཅི་ལྟར་
སྐྱོབ་པའི་ཚུལ་ལ་གོ་བ་ལེགས་པར་མ་ཆགས་པ་ནི་རང་བློ་རང་ལ་ལྐོག་ཏུ་མ་གྱུར་པས་
གསལ་ཞིང་། དེས་ན་མཁན་སློབ་ཀྱིས་སྐྱབས་འགྲོའི་བརྡའ་ལེགས་པར་སྤྱད་ན་ཡང་།
བསྒྲུབ་བྱས་བརྡའ་དོན་མ་གོ་བ་མང་བས་ངེས་འབྱུང་ཅི་ལྟར་སྐྱེ་ཞེ་ན། དེ་ལ་ཁོ་བོས་
གསང་གཏམ་འདི་བཤད་པར་བྱ་སྟེ། སྤྱིར་མཁན་སློབ་ཀྱིས་བརྡའ་སྤྲད་པ་ལྟར་བསྒྲུབ་
བྱས་བརྡའ་དོན་གོ་དགོས་པ་གཏན་ནས་མ་ཡིན་ཏེ། བསྒྲུབ་བྱས་བརྡའ་དོན་མ་གོ་ཡང་
སྡོམ་པ་སྐྱེས་པ་དུ་མ་ཡོད་པའི་ཕྱིར། སྒོ་མང་འདུལ་བའི་མཐའ་དཔྱོད་ཙིནྟ་མ་ཎིའི་ཕྲེང་
མཛེས་སྐལ་བཟང་རེ་བ་ཀུན་སྐོང་ལས། བསམ་པ་ཐག་པས་ལེན་འདོད་ཡོད་ལ་དགེ་
འདུན་གྱིས་རང་ཉིད་བསྙེན་རྫོགས་བྱེད་པར་ཤེས་ན་ཚིག་དོན་མི་གོ་བའི་འོན་པ་ལ་ཡང་
སྐྱེ། དེ་ལྟར་ཡིན་ན་ཚིག་དོན་མ་གོ་ཡང་དེ་དུས་གཉིད་ལོག་པ་དང་སྙོམས་པར་ཞུགས་
པ་དང་། ར་རོ་བར་གྱུར་ཀྱང་སྐྱེ། དེ་ལྟར་ཡིན་ན་སྐད་རིགས་མི་འདྲ་བས་ཚིག་དོན་
མ་གོ་ཡང་བསྙེན་རྫོགས་ཀྱི་སྡོམ་པ་སྐྱེ་བ་རྣམས་སངས་རྒྱས་དང་མཁས་པའི་དགོངས་པ་
ཡིན་ པའི་ཕྱིར་ཞེས་གསུངས་པའི་ཕྱིར། དེ་རེ་རེ་ལ་ལུང་གསལ་བོ་རེ་ཡང་ཡོད་དེ།
དང་པོ་ནི། མེ་ཏོག་ཕྲེང་རྒྱུད་ལས། འོན་པས་ཀྱང་ནི་གོ་གྱུར་ན། །ལས་བརྗོད་པ་ནི་
21 5



མི་ཐོས་ཀྱང་། །འདི་ལ་བསྙེན་རྫོགས་ཡོད་པ་སྟེ། ། ཚུལ་ཁྲིམས་ལ་ནི་ཉེས་པ་མེད། །ཅེས་
གསུངས་པའི་ཕྱིར། གཉིས་པ་ནི། ལུང་ལས། བཙུན་པ་གཉིད་ལོག་པ་བསྙེན་པར་
རྫོགས་པར་བགྱི་ན་བསྙེན་པར་རྫོགས་པ་ཞེས་བགྱིའམ། ཨུ་བ་ལི། དེ་སྟེ་ལུས་དང་
ཚིག་གིས་དམིགས་ལ་གསོལ་བ་དང་ལས་བྱེད་པའི་ཚེ་གཉིད་ཀྱིས་ལོག་ཀྱང་བསྙེན་པར་
རྫོགས་པ་ཞེས་བྱའོ་ཞེས་གསུངས་པའི་ཕྱིར། གསུམ་པ་ནི། ལུང་ལས། བཙུན་པ་
མཐའ་ འཁོབ་ པས་ འཕགས་ པའི་ སྐད་ དུ་ བསྙེན་ པར་ རྫོགས་ པར་ བགྱིས་ པ་ དང་།
མཐའ་འཁོབ་པ་དེས་ཀྱང་འཕགས་ པའི་ སྐད་མ་འཚལ་ན་བསྙེན་ པར་རྫོགས་པ་ཞེས་
བགྱིའམ། ཨུ་པ་ལི། དེ་སྟེ་གསུང་རབ་འདི་དང་ལྡན་ཞིང་རབ་ཏུ་ལྡན་ལ་ཁས་ལེན་
པའི་སེམས་ཡོད་ན་བསྙེན་པར་རྫོགས་པ་ཞེས་བྱ་སྟེ་ཞེས་གསུངས་པའི་ཕྱིར། ་ དེའི་ཕྱིར་
སོག་པོ་ལ་ཆོ་གའི་ཚིག་སོག་སྐད་དུ་མ་བཏོན་ན་སྡོམ་པ་མི་སྐྱེ་སྙམ་པའི་ལོག་རྟོག་ལུང་ཐ་མ་
འདིས་ལེགས་པར་སེལ་ནུས་ཤིང་། ཁས་ལེན་པའི་སེམས་ཡོད་ན་ཞེས་པ་འདིས་ཞེ་ཐག་
པ་ནས་སྡོམ་པ་ལེན་འདོད་ཀྱི་ ཡི་དམ་དེ་སྡོམ་པ་ཐོབ་པའི་རྒྱུའི་གཙོ་བོ་གལ་ཆེ་ཤོས་སུ་
བཤད་པ་ཡིན་པས་དེའི་ཕྱིར་དེ་ལྟ་བུའི་རྒྱུ་ཚོགས་ཚང་ན་ཚིག་དོན་མ་གོ་ཡང་སྡོམ་པ་སྐྱེ་བ་
ནི། རྣམ་འགྲེལ་ལས། མ་ཚང་མེད་རྒྱུ་དེ་ལ་ནི། ། འབྲས་བུ་གང་གིས་འགོག་པར་
བྱེད། །ཅེས་གསུངས་པའི་དགོངས་པ་ཡིན་ནོ། །དེ་ལ་ཁ་ཅིག་ན་རེ། དེ་མི་འཐད་པར་
ཐལ། སྡོམ་པ་ཐོབ་དུས་མི་ཤེས་ན་སྡོམ་པ་མི་སྐྱེ་བའི་ཕྱིར་ཏེ། ལུང་ཞུ་བ་ལས། གང་
ཟག་གསུམ་ནི་བསྙེན་པར་མ་རྫོགས་པ་ཞེས་བྱ་སྟེ། གསུམ་གང་ཞེ་ན། བདག་གི་མིང་
མ་བརྗོད་པ་དང༌། མཁན་པོའི་མིང་མ་བརྗོད་པ་དང་། སྡོམ་པ་ཐོབ་པའི་དུས་མི་ཤེས་
པའོ་ཞེས་གསུངས་པ་གང་ཞིག གཉིད་ཀྱིས་ལོག་པ་དེས་སྡོམ་པ་ཐོབ་མ་ཐག་པའི་དུས་
མི་ཤེས་པའི་ཕྱིར་ཟེར་ན། དེ་ནི་ཤིན་ཏུ་བདེན་དེ། ལུང་གཅིག་ལས་ཚིག་མི་ཐོས་པའི་
འོན་པ་དང་དོན་མི་གོ་བའི་ར་རོ་བ་དག་ལ་སྡོམ་པ་སྐྱེ་བར་ཡང་བཤད། ཡང་སྡོམ་པ་
ཐོབ་དུས་མི་ཤེས་པ་ལ་སྡོམ་པ་མི་སྐྱེ་བར་བཤད་པ་ཅི་ལྟར་མི་འགལ་བའི་ཚུལ་འདི་ཀུན་
གཟིགས་ལྔ་བ་ཆེན་པོས་དཀའ་གནས་སུ་མཛད་ནས་མཁས་པ་དག་གིས་དོགས་པ་ཆོད་
ཅིག་ཅེས་གདམས་པའི་དོན། ཀུན་མཁྱེན་འཇམ་དབྱངས་བཞད་པས། ལུང་ཕྱི་མ་
སྤྱིར་ བཏང་ དང༌ སྔ་མ་ དམིགས་ བསལ་ ཡིན་ ཞེས་ ཀུན་ གཟིགས་ ལྔ་ བའི་ དགོངས་ པ།
216



རིན་པོ་ཆེའི་སྒྲོམ་བུ་ཁ་ཕྱེ་ནས་ལེགས་བཤད་ཡིད་བཞིན་གྱི་ནོར་བུ་བདག་ཅག་རྣམས་ལ་
བྱིན་པ་ཡིན་ཚུལ་འདུལ་བའི་མཐའ་དཔྱོད་དེ་ལས་རྒྱས་པར་བྱུང་བ་ལྟར་རོ། །ད་ནི་རང་
ལུགས་བརྗོད་པར་བྱ་སྟེ། དེ་ཡང་སྟོད་ལུང་ཕུ་ཨར་བྱང་ཆུབ་ཡེ་ཤེས་ཀྱི་གཙུག་ལག་ཁང་
གནམ་རྩེ་ལྡེང་དུ། ལོ་ ཆེན་ སྐྱབས་མཆོག་དཔལ་བཟང་། རྗེ་བཙུན་རེ་མདའ་བ།
རྗེ་རིན་པོ་ཆེ་གསུམ་འདུལ་བ་ལ་གཟིགས་རྟོག་ཞིབ་མོ་གནང་དུས་སུ། རྗེ་རིན་པོ་ཆེས་
ཆོས་གྲྭར་གསུང་ཆོས་སུ་བསྩལ་བའི་གནམ་རྩེ་ལྡེང་མར་གྲགས་པ་འདི་རྗེའི་གསུང་དངོས་
ཡིན་གཤིས་དེ་གཞིར་བཅས་ཏེ་བཤད་ན། དཔེར་ན་དགེ་བསྙེན་དང་དགེ་ཚུལ་གྱི་
སྐབས་སུ་མཁན་སློབ་ཀྱིས། འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་སྐྱབས་
སུ་མཆིའོ་ཞེས་རྗེས་ཟློས་བྱེད་དུ་བཅུག་པའི་སྐབས་ཀྱི་ཚིག་འདིས། ཆོས་ཀྱི་མཆོག་མྱ་
ངན་ལས་འདས་པ་ལ་བདག་གིས་ཡང་དག་པར་བརྟེན་པར་བྱེད་ཅེས་ཁས་ལེན་དུ་བཅུག་
པ་ཡིན་པས་ཆོས་ལ་སྐྱབས་སུ་འགྲོ་བའི་དོན་ལེགས་པར་ཚང་ཞིང་། སྐྱབས་འགྲོའི་ངོ་བོ་
ཡང་སྐབས་འདིར་ཚིག་ལ་འཇོག་པ་དང་ཤིན་ཏུ་མཐུན་ལ། དེ་ལྟ་ན་ཡང་དེའི་ཚེ་ན་
བསྒྲུབ་བྱས་ཚིག་དོན་ཇི་བཞིན་མ་གོ་ཞིང་། ངེས་འབྱུང་གི་བསམ་པ་ཡང་མངོན་གྱུར་ཏུ་
མ་སྐྱེས་མོད་འོན་ཀྱང་ངེས་འབྱུང་ཐོབ་པའི་གོ་ཆོད་དེ། དཔེར་ན་སློབ་དཔོན་གྱིས་
བདག་གིས་སྐད་གཟེངས་མཐོ་བ་དང་སེ་གོལ་གྱི་བརྡའ་སྤྱད་པ་དང་མཉམ་དུ་ཁྱོད་ཀྱི་རྒྱུད་
ལ་སྡོམ་པ་ཐོབ་པའི་དུས་ཡིན་ནོ་ཞེས་བརྡའ་སྦྱར་ཡང་། བསྒྲུབ་བྱས་དེའི་ཚེ་ན་གཉིད་
ལོག་པ་སོགས་ཀྱིས་སྡོམ་པ་ཐོབ་པའི་དུས་མ་ཤེས་པ་སྲིད་ཀྱང་སྡོམ་པ་ཐོབ་པའི་གོ་ཆོད་པ་
བཞིན་ཡིན་པའི་ཕྱིར། དེ་ལྟར་བརྡའ་དོན་མ་གོ་བ་དག་ལ་སྡོམ་པ་སྐྱེས་པ་དེ་བཞིན་དུ།
སྐྱབས་འགྲོའི་ཚིག་གི་རྗེས་ཟློས་བྱས་ཀྱང་དོན་མ་གོ་ན་ཡང་མ་མཐའ་ངེས་འབྱུང་གི་བསམ་
པ་ལྐོག་གྱུར་ཙམ་ཐོབ་དགོས་པའི་རྒྱུ་མཚན་ནི། བསྒྲུབ་བྱ་དེ་ངེས་འབྱུང་གི་བསམ་པ་
དང་ལྡན་པ་དང་སྡོམ་པ་སྐྱེ་བའི་བར་ཆད་དང་མི་ལྡན་ཞིང་། ཞེ་ཐག་པ་ནས་སྡོམ་པ་
ལེན་འདོད་ཡོད་པ་དང་། སྟོན་པས་ཀྱང་དེ་ལྟ་བུའི་རྒྱུའི་ཚོགས་ཚང་བ་དག་ལ་ངེས་
འབྱུང་གི་སྡོམ་པ་སྐྱེ་བར་བཅས་པ་མཛད་པའི་དབང་གིས་ཡིན་ཏེ། དཔེར་ན། མིང་
ཆེན་གྱི་མདོ་ལས། མིང་ཆེན་འདི་ལྟར་ཁྱིམ་པ་གོས་དཀར་པོ་བགོས་པ། སྐྱེས་པ་ཕོའི་
དབང་པོ་དང་ལྡན་པ་ཞིག སངས་རྒྱས་ལ་སྐྱབས་སུ་འགྲོ་ཆོས་དང་དགེ་འདུན་ལ་
བ་པ་
217



་
སྐྱབས་སུ་འགྲོ་ཞིང་། བདག་དགེ་བསྙེན་དུ་བཟུང་དུ་གསོལ་ཞེས་ཚིག་ཏུ་སྨྲ་ན་འདི་ཙམ་
གྱིས་དགེ་བསྙེན་དུ་འགྱུར་རོ་ཞེས་གསུངས་པའི་ཕྱིར། ཁྱབ་སྟེ། ཚིག་སྨྲ་ན་འདི་ཙམ་
གྱིས་ཞེས་པའི་ཙམ་སྒྲས་བསམ་པ་གཞན་མེད་ན་ཡང་སྡོམ་པ་ལེན་འདོད་ཀྱི་མུ་ནས་ཚིག་
རྗེས་ཟློས་གཅིག་པུས་ཆོག་པར་བསྟན་ཏོ། །དེའི་ཕྱིར་མྱ་ངན་ལས་འདས་པའི་བསམ་པ་
བརྟན་པོ་མེད་པར་སོ་ཐར་གྱི་སྡོམ་པ་མི་སྐྱེ་བར་བཤད་པ་ནི། མྱང་འདས་ཐོབ་འདོད་
ཀྱི་བསམ་པ་མངོན་གྱུར་པ་བཤད་པ་མ་ཡིན་གྱི། མྱ་ངན་ལས་འདས་པའི་བསམ་པའི་གོ་
བ་སྟེ་ནུས་པའམ་ཤུགས་བརྟན་པོ་ཐོབ་དགོས་པར་བཤད་པ་ཡིན་ཞེས་བཤད་ན་གནམ་རྩེ་
ལྡེང་མའི་དགོངས་པ་དང་མཐུན་ནམ་སྙམ་མོ། ། སྐྱབས་སུ་འགྲོ་བ་ཙམ་གྱིས་མྱང་འདས་
ཀྱི་བསམ་པ་བརྟན་པོར་བྱེད་པ་ནི་རྗེའི་དགོངས་པ་འཁྲུལ་མེད་ཡིན་ཏེ། ལམ་རིམ་ཆེན་
མོར་སྐྱབས་འགྲོ་བདུན་ཅུ་བ་ལས་ཀྱང་། དགེ་བསྙེན་གསུམ་ལ་སྐྱབས་འགྲོ་བ། །དེ་ནི་
སྡོམ་བརྒྱད་རྩ་བ་ཡིན། །ཞེས་གསུངས་ཏེ་སྐྱབས་འགྲོས་མྱང་འདས་ཀྱི་བསམ་པ་བརྟན་
པར་བྱེད་ཅིང་དེ་ལས་སྡོམ་པ་སྐྱེ་བ་ལ་དགོངས་སོ། ། ཞེས་གསུངས་པའི་ཕྱིར། འོ་ན་
སྐྱབས་འགྲོའི་ཚིག་རྗེས་ཟློས་ཙམ་གྱིས་ངེས་འབྱུང་ཐོབ་པ་དེ་ལྟ་ན། ལེགས་སྨོན་དང་
འཇིགས་སྐྱོབ་ཀྱི་ཚུལ་ཁྲིམས་སོ་ཐར་དུ་འགྱུར་རོ་ཞེ་ན། མི་འགྱུར་ཏེ། དེ་དག་ལ་
བསམ་པ་ཐག་པ་ནས་ སྡོམ་པ་ལེན་འདོད་མེད་པས་སོ། ། ཡང་ཁ་ཅིག་ན་རེ། ངེས་
འབྱུང་གི་བསམ་པ་མེད་པར་ སྡོམ་ པ་ཐོབ་ པ་ཡོད་དེ། ཀུན་དགའ་བོའི་སྲིང་མོའི་ངུ་
གཉིས་རབ་ཏུ་བྱུང་དུས་ན་དེ་ལ་ངེས་འབྱུང་གི་བསམ་པ་མེད་པའི་ཕྱིར་ཏེ། དེ་གཉིས་
ལ་མོའུ་འགལ་གྱི་བུས་དམྱལ་བ་སྤྲུལ་ཏེ་བསྟན་པ་ན་སྐྱེས་བུ་ཆུང་ངུའི་བསམ་པ་སྐྱེ་ཞིང་།
དེ་ནས་ཀྱང་བདེ་འགྲོ་ནས་ངན་འགྲོར་ལྟུང་ཚུལ་གྱི་ལུང་ཐོས་པ་ན་གཟོད་སྐྱེས་བུ་འབྲིང་
གི་བསམ་པ་སྐྱེས་པ་ཡིན་པའི་ཕྱིར་ཏེ། ལམ་རིམ་ཆེན་མོ་ལས། འདི་ལ་སྐྱེས་བུ་ཆུང་
འབྲིང་གི་བསམ་པ་རིམ་ལྡན་དུ་སྐྱེ་ཚུལ་ཤིན་ཏུ་གསལ་ལ་ཞེས་གསུངས་པའི་ཕྱིར་ན། མ་
ཁྱབ་སྟེ། དི་ངེས་འབྱུང་གི་བསམ་པ་མངོན་གྱུར་མེད་པ་ལ་དགོངས་པ་ཡིན་གྱི། སྤྱིར་
དེ་གཉིས་དེའི་ཚེ་ངེས་འབྱུང་བཅོས་མ་མ་ཡིན་པ་རྒྱུད་ལྡན་ཡིན་པར་ཁས་ལེན་དགོས་ཏེ།
དེ་གཉིས་སྲིད་པ་ཐ་མ་པ་ཡིན་པའི་ཕྱིར། ཁྱབ་སྟེ། མཛོད་ལས། མྱུར་བ་སྲིད་པ་
གསུམ་གྱིས་ཐར། །ཞེས་གསུངས་པའི་ཕྱིར། དེ་ལ་ཁོ་ན་རེ། དེ་མི་འཐད་པར་ཐལ།
218



མྱུར་བ་སྲིད་པ་གསུམ་གྱིས་ཐར་ཞེས་པ་སྤྱིར་བཏང་ཡིན་གྱི། དམིགས་བསལ་ལ་ཀུན་
དགའ་བོའི་ཚ་བོ་ལྟ་བུ་ལམ་ལ་མ་ཞུགས་པའི་གང་ཟག་དབང་རྣོན་འགའ་ཞིག་ཚེ་གཅིག་
ལ་དགྲ་ བཅོམ་ ཐོབ་ པ་མི་འགལ་ཞེས་འཇམ་དབྱངས་བཞད་པས་ བཤད་པའི་ཕྱིར་ཏེ།
འདུལ་བའི་མཐའ་དཔྱོད་སྐལ་བཟང་རེ་བ་ཀུན་སྐོང་ལས། ལུང་གི་སྒྲས་ཟིན་ལྟར་ན་
ཀུན་དགའ་བོའི་ཚ་བོ་གཉིས་ཀྱི་རྒྱུད་ལ་དང་པོར་ངེས་འབྱུང་བཅོས་མིན་མེད་ལ་ཞེས་པ་
ནས། སྤྱིར་བཏང་དམིགས་བསལ་གྱིས་གང་ཟག་དབང་པོ་རྣོ་རྟུལ་རེ་གཉིས་མི་འདྲ་
བའི་ཁྱད་པར་མེད་པར་ཐལ་བ་དང་ཞེས་གསུངས་པའི་ཕྱིར་ན་འདིར་མ་ཁྱབ་སྟེ། ལུང་
དེའི་འཕྲོར། དེ་ཉིད་ལས། མངོན་རྟོགས་རྒྱན་ལས། དངོས་པོ་ལྡན་དང་མི་ལྡན་
དང་། །ཞེས་པས་ཐེག་ཆེན་འཕགས་ལམ་རྒྱུན་མི་ཆད་པ་དང་། ཉན་ཐོས་ཀྱི་འཕགས་
ལམ་སྐབས་སུ་རྒྱུན་མི་ཆད་མི་འོང་བར་བཤད་པ་མ་ཡིན་པར་ཐལ་བ་དང་ཞེས་པ་འདིས།
གོང་གི་དེ་རང་ལུགས་མ་ཡིན་པར་བྱས་འདུག་པའི་ཕྱིར། སྤྱིར་མཛོད་ལས་བཤད་ཚད
ཐམས་ཅད་ཐེག་ཆེན་པས་སྒྲ་ཇི་བཞིན་དུ་ཁས་ལེན་མི་དགོས་ཀྱང་། དེ་ཉིད་ལས་ཐེག་
དམན་ལམ་གྱི་བགྲོད་ཚུལ་གྱི་རྣམ་གཞག་ཇི་སྙེད་བྱུང་བ་རྣམས་དེ་ལྟར་དུ་ཁས་ལེན་པའི་
གནད་གཅིག་ཀྱང་མཆིས་པས། དེའི་ཕྱིར་མྱུར་བ་སྲིད་པ་གསུམ་གྱིས་ཐར་ཞེས་པ་ལ་
སྤྱིར་བཏང་དམིགས་བསལ་དེ་འདྲ་བྱེད་མི་རུང་བ་འདྲ་སྙམ་པས་དཔྱད་པར་འཚལ། །
སྨྲས་པ། དགེ་བཅུ་ཉ་ལྕིབས་ཁོག་པ་ལས་འོངས་པའི། །དལ་འབྱོར་རྙེད་དཀའ་རིན་
ཆེན་མུཀྟིཀ། རྣམ་གཡེང་ཆོམ་པོའི་ལག་ཏུ་མ་བཏང་བར། ། ཚུལ་བཞིན་སྤྱོད་རྣམས་
འདི་དང་ཕྱི་མར་འཚེང་། ། སྡུག་བསྔལ་མི་འདོད་བཞིན་དུ་མྱོང་དགོས་འདི། །སུས་ཀྱང་
མ་བྱིན་རང་གིས་ཉོས་པ་སྟེ། །སྔོན་བསགས་ལས་ངན་རྒྱལ་པོ་རབ་ཁྲོས་ཏེ། །ཉེར་ལེན་
ཕུང་བོའི་བཙོན་དུ་བཅུག་པས་བྱས། །ལས་འབྲས་སྒྲུབ་བྱེད་ལུང་གི་རྔ་བོ་ཆེ། །དཔྱད་
གསུམ་རྣམ་པར་དག་པའི་དབྱུག་གུ་ཡིས། །བདེན་པའི་དབང་པོར་བསྐུལ་ཚེ་བསྟན་དོན་
ལ། ། བསླུ་བ་མེད་པའི་རང་སྒྲ་གཞི་ནས་འབྱིན། ། སྐྱེ་རྒ་ན་འཆིའི་ཤཱ་འོད་ཤེས་བཞིན་
དུ། ། འགོག་ཐབས་རག་བརྩིགས་ལས་ལ་མི་འབད་པར། ། སོས་བདེ་གློས་ཕབ་གཉིད་
ཀྱིས་ལོག་པ་དག། བྱིས་པ་བས་ཀྱང་བསམ་མེད་འགོ་སྟོང་ཡིན། །དེ་ཕྱིར་ཀུན་འབྱུང་
པིར་ཐོགས་དབང་པོ་ཡི། །འདུ་བྱེད་ལས་འཁྲུངས་སྡུག་བདེན་རི་མོ་དེ། །ལམ་བདེན་
219



རླུང་གིས་རྗེས་མེད་བསུབས་ཤུལ་དུ། ། ཐར་བའི་རྨང་རྡོ་བཏིང་བ་དོན་པོ་ཡིན། །ཞེས་བྱ་
བ་ནི་བར་སྐབས་ཀྱི་ཚིགས་སུ་བཅད་པའོ། །
གཉིས་པ་བྱང་ཆུབ་ཀྱི་སེམས་རིན་པོ་ཆེ་བཤད་པར་བྱ་བ་ལ། བྱང་ཆུབ་ཏུ་སེམས་
བསྐྱེད་དགོས་པའི་རྒྱུ་མཚན་དང་། སེམས་དེ་བསྐྱེད་པའི་ཐབས་དང༌། སེམས་བསྐྱེད་
སྐྱེས་པའི་ཚད་དོ། །དང་པོ་ནི། ངེས་འབྱུང་དེ་ཡང་རྣམ་དག་སེམས་བསྐྱེད་ཀྱིས། །
ཟིན་པ་མེད་ན་བླ་མེད་བྱང་ཆུབ་ཀྱི། །ཕུན་ཚོགས་བདེ་བའི་རྒྱུ་རུ་མི་འགྱུར་བས། །བློ་
ལྡན་རྣམས་ཀྱིས་བྱང་ཆུབ་སེམས་མཆོག་བསྐྱེད། །ཅེས་སོ། །དོན་ནི་དེ་ལྟར་གོམས་པས་
སྲིད་པ་མཐའ་དག་མེ་འབར་བའི་རླུབས་ལྟར་མཐོང་བ་ན་འཁོར་བ་ལས་ཡིད་འབྱུང་སྟེ་
ཐར་བ་ཐོབ་འདོད་སྐྱེ་མོད། ངེས་འབྱུང་དེ་ཡང་རྣམ་དག་སྟེ་གཞན་གྱི་དོན་དུ་སངས་
རྒྱས་ཐོབ་པར་འདོད་པའི་སེམས་སྐྱེད་བཅོས་མིན་གྱིས་ཟིན་པ་མེད་ན་བླ་མེད་བྱང་ཆུབ་ཀྱི་
ཕུན་སུམ་ཚོགས་པའི་ཟག་མེད་བདེ་བའི་རྒྱུ་རུ་མི་འགྱུར་བ་ནི། ལམ་རིམ་ཆེན་མོ་ལས།
འདི་ལ་འབད་ནས་བཅོས་མ་མིན་པ་ཞིག་སྐྱེ་རྒྱུ་བྱུང་ན་དེས་ཟིན་པའི་བྱ་རོག་ལ་ཟན་ཉུང་
ཟད་ཅིག་བྱིན་པ་ཡང་བྱང་སེམས་ཀྱི་སྤྱོད་པ་ཞེས་བྱ་བའི་གྲངས་སུ་འགྲོ་ཡི། དེ་མེད་ན་
སྟོང་གསུམ་རིན་པོ་ཆེས་བཀང་སྟེ་བྱིན་ཡང་བྱང་ཆུབ་སེམས་དཔའི་སྤྱོད་པར་མི་ཆུད་དོ་
ཞེས་གསུངས་པ་ལྟར་རོ། །དེ་བས་ན་བློ་ལྡན་རྣམས་ཀྱིས་སྐྱེས་བུའི་ཚུལ་ཅི་ཡོད་ཀྱིས་བྱང་
ཆུབ་སེམས་མཆོག་བསྐྱེད་པར་བྱ་ཞེས་པའོ། །འདིའི་བློ་ལྡན་ནི་སྤྱིར་ཤེས་རབ་དང་ལྡན་
པ་ཙམ་ལ་མི་བྱེད་པར་གཞན་གྱི་སྡུག་བསྔལ་བསལ་བའི་དོན་ཁུར་དུ་འཁྱེར་བ་ལ་བྱ་
རིགས་ཏེ། དེ་ཉིད་ལས། དེ་ལྟར་འགྲོ་བ་སྡུག་བསྔལ་གྱིས་ཀུན་ཏུ་གདུང་བར་མཐོང་
ནས་དེ་དག་གི་དོན་དུ་བྲེལ་བ་ལ་སྐྱེས་བུ་ཞེས་བྱ་ལ་མཁས་པ་ཞེས་ཀྱང་དེ་ལ་བྱ་སྟེ་ཞེས་
གསུངས་པའི་ཕྱིར། དེ་ལྟར་བཤད་དགོས་པ་ནི་སྐྱེས་བུའི་སྐད་དོད་པུ་རུ་ཥ་ཞེས་པ་ནུས་
པ་དང་ལྡན་པ་ལ་འཇུག་པ་དེ་ཤེས་པའི་ཆེད་དུའོ། །
གཉིས་པ་སེམས་དེ་བསྐྱེད་པའི་ཐབས་བཤད་པ་ནི། ཤུགས་དྲག་ཆུ་བོ་བཞི་ཡི་
རྒྱུན་གྱིས་ཁྱེར། །བཟློག་དཀའ་ལས་ཀྱི་འཆིང་པ་དམ་པོས་བསྡམས། ། བདག་འཛིན་
ལྕགས་ཀྱི་དྲ་པའི་སྦུབས་སུ་ཆུད། །མ་རིག་མུན་པའི་སྨག་ཆེན་ཀུན་ནས་འཐིབས། །མུ་
མེད་སྲིད་པར་སྐྱེ་ཞིང་སྐྱེ་བ་རུ། །སྡུག་བསྔལ་གསུམ་གྱིས་རྒྱུན་ཆད་མེད་པར་མནར། །
220



གནས་སྐབས་དེ་འདྲར་ གྱུར་ པའི་མ་རྣམས་ཀྱི། །ངང་ཚུལ་བསམ་ནས་སེམས་མཆོག་
བསྐྱེད་པར་མཛོད། །ཅེས་སོ། །དེ་ལ་ཚིག་དོན་དང་། མཐའ་དཔྱད་པ་གཉིས། དང་
བོ་ནི། སེམས་བསྐྱེད་ པའི་ ཐབས་ ལ་ མར་ཤེས་དྲིན་དྲན་ སོགས་ དུ་ མ་ ཡོད་པ་ ལས།
འདིར་སྙིང་རྗེའི་སྒོ་ནས་སེམས་བསྐྱེད་ཚུལ་བཤད་པ་ཡིན་ལ། དེ་ཡང་འགྲོ་བ་རྣམས་ལ་
འཁོར་བར་འཕྱན་པ་ནི་ཉོན་མོངས་པའི་གཞན་དབང་ཅན་ཡིན་ཏེ། ཤུགས་དྲག་པའི་
མ་རིག་པའི་ཆུ་བོ་དང་ལྟ་བའི་ཆུ་བོ་དང་འདོད་པའི་ཆུ་བོ་དང་སྲིད་པའི་ཆུ་བོ་བཞི་ཡི་རྒྱུན་
གྱིས་ཁྱེར་བའི་ཤུགས་ཀྱིས་རང་དབང་མེད་པར་སྲིད་པའི་རྒྱ་མཚོར་བསྐྱལ་བ་ཡིན་ནོ། །
སྡུག་བསྔལ་མི་འདོད་བཞིན་དུ་མྱོང་བ་ནི། རྣམ་སྨིན་བཟློག་དཀའ་བའི་ལས་ཀྱི་གཞན་
དབང་ཅན་ཡིན་ཏེ། དཔེར་ན་མི་གཅེར་བུའི་རྒྱབ་ཏུ་ཚེར་མའི་ཕུང་པོ་འཆིང་བ་དམ་
པོས་བསྡམས་པ་དང་འདྲ། འཁོར་བ་ལས་ཐར་དཀའ་བ་ནི་བདག་ཏུ་འཛིན་ པའི་
དབང་གིས་ཡིན་ཏེ། དཔེར་ན་ལྕགས་ཀྱི་དྲ་བའི་སྦུབས་སུ་ཆུད་པའི་མི་དེ་ལས་ཐར་བར་
དཀའ་བ་བཞིན་ནོ། ། བདག་ཡོད་པར་འཛིན་པ་དེ་ཡང་བདག་མེད་པར་མ་རིག་པའི་
དབང་གིས་ཡིན་ཏེ། དཔེར་ན་མུན་པའི་སྨག་ཆེན་ཀུན་ནས་འཐིབས་པའི་ཁང་བའི་
ནང་དུ་སྦྲུལ་མེད་པར་མ་མཐོང་བའི་དབང་གིས་སྦྲུལ་ཡོད་པའི་འཇིགས་པ་སྐྱེ་བ་དང་འདྲ་
བའི་ཚུལ་བསམ་པའི་སྒོ་ནས་མུ་མེད་དེ་མཐའ་མེད་པའི་སྲིད་པར་སྐྱེ་ཞིང་ཡང་སྐྱེ་བ་རུ་
སྡུག་བསྔལ་གསུམ་གྱིས་རྒྱུན་ཆད་མེད་པར་མནར་ཚུལ་ལེགས་པོར་བསྒོམས་ཏེ་གནས་
སྐབས་དེ་འདྲར་གྱུར་པའི་མ་རྣམས་ཀྱི་ངང་ཚུལ་བསམ་ནས་བརྩེ་བའི་ཀུན་ནས་བསླང་སྟེ་
སེམས་མཆོག་བསྐྱེད་པར་མཛོད་ ཅེས་ གདམས་པའོ། ། དེ་ཡང་རྐང་པ་དང་པོ་གཉིས་
སེམས་ཅན་ཙམ་ལ་དམིགས་པའི་སྙིང་རྗེ་དང་ཐ་མ་གཉིས་དམིགས་མེད་ལ་དམིགས་པའི་
སྙིང་རྗེ་བསྟན་ཏོ། །གཉིས་པ་ནི། དེ་ལ་འདི་ལྟར་དཔྱད་དེ། སྐབས་འདིར་འཇིག་ལྟ་
ཡང་ མ་རིག་པ་ཡིན་པར་བཞེད་ པའི་སྐབས་མ་ཡིན་ནམ། ཅིའི་ཕྱིར་བདག་འཛིན་
ལྕགས་ཀྱི་དྲ་བའི་སྦུབས་སུ་ཆུད། །མ་རིག་མུན་པའི་སྨག་ཆེན་ཀུན་ནས་འཐིབས། །ཞེས་
བདག་འཛིན་དང་མ་རིག་པ་སོ་སོར་བཤད་ཅེ་ན། སྐབས་འདིར་བདག་འཛིན་དང་མ་
རིག་པ་གཉིས་སོ་སོར་བཤད་པའི་དགོས་པ་ནི། འཇིག་ལྟས་བདག་ཡོད་པར་འཛིན་པ་
ནི་རང་སྟོབས་ཀྱིས་མ་ཡིན་པར་གྲོགས་མ་རིག་པའི་སྟོབས་ཀྱིས་རྨོངས་པ་ཡིན་ཚུལ་ཤེས་
221



པར་བྱ་བའི་ཆེད་དུ་ཡིན་ལ། སྤྱིར་རྗེ་རིན་པོ་ཆེས། འཇིག་ལྟ་མ་རིག་པར་བཞེད་པ་
ཙམ་དུ་མ་ཟད་བདག་འཛིན་དང་བདེན་འཛིན་ཀྱང་མ་རིག་པ་ཡིན་ཞེས་མང་དུ་གསུངས་
སྣང་སྟེ། ལྷག་མཐོང་ཆེན་མོ་ལས། འདིར་སློབ་དཔོན་ཟླ་བ་གྲགས་པའི་བཞེད་པ་ནི་
དབུ་མ་པ་གཞན་རྣམས་ཤེས་སྒྲིབ་ཏུ་བཞེད་པའི་དངོས་པོ་བདེན་པར་འཛིན་པ་ནི་མ་རིག་
པར་ བཞེད་ལ་ཞེས་དང་། དེ་ལ་ མ་ རིག་ པ་ནི་རིག་ པའི་བཟློག་ཕྱོགས་ཡིན་ལ་རིག་
པའང་གང་རུང་རུང་ལ་མི་བྱ་ཡི་བདག་མེད་པའི་དེ་ཁོ་ན་ཉིད་རིག་པའི་ཤེས་རབ་པོ། །
དེའི་བཟློག་ཕྱོགས་ནི་ཤེས་རབ་དེ་མེད་པ་ཙམ་དང་དེ་ལས་གཞན་པ་ཙམ་ལ་མི་རུང་བས་
དེའི་འགལ་ཟླ་འཛིན་པའོ། །དེ་ནི་བདག་ཏུ་སྒྲོ་འདོགས་པ་ཡིན་པ་དེ་ཡང་ཆོས་ཀྱི་བདག་
ཏུ་སྒྲོ་འདོགས་པ་དང་གང་ཟག་གི་བདག་ཏུ་སྒྲོ་འདོགས་པ་གཉིས་ཡིན་པས་ཆོས་ཀྱི་བདག་
འཛིན་དང་གང་ཟག་གི་བདག་འཛིན་གཉིས་ཀ་མ་རིག་པ་ཡིན་ནོ། །ཞེས་དང་། གཏི་
མུག་དེ་ཇི་ལྟ་བུ་ཞིག་ཡིན་སྙམ་ན། ཕྱི་ནང་གི་ཆོས་རྣམས་རང་གི་མཚན་ཉིད་ཀྱིས་གྲུབ་
པར་འཛིན་པའི་རང་བཞིན་ལ་སྒྲོ་འདོགས་པའི་བློ་ནི་འདིར་མ་རིག་པ་སྟེ་ཞེས་གསུངས་
པའི་ཕྱིར། བདག་འཛིན་དང་བདེན་འཛིན་མ་རིག་པར་བཤད་པ་དེ་ཡང་། ལུང་
གིས་བཤད་ཚུལ་ཞིག་ཀྱང་ཡིན་ཏེ། སྟོང་ཉིད་བདུན་ཅུ་བ་ལས། རྒྱུ་དང་རྐྱེན་ལས་
སྐྱེས་དངོས་རྣམས། །ཡང་དག་པར་ནི་རྟོག་པ་གང༌། །དེ་ནི་སྟོན་པས་མ་རིག་གསུངས།
དེ་ལས་ཡན་ལག་བཅུ་གཉིས་འབྱུང་། །ཞེས་གསུངས་པའི་ཕྱིར། ལམ་རིམ་ཆུང་ངུ་ལས་
ཀྱང་། ཟླ་བའི་ཞབས་ཀྱིས་འཇིག་ལྟ་ལ་སྒོས་སུ་ མ་རིག་པར་བཤད་པ་མ་བྱུང་ཡང་།
གང་ཟག་དང་ཆོས་སོ་སོར་མ་ཕྱེ་བར་སྤྱིར་དངོས་པོ་བདེན་འཛིན་ཉོན་མོངས་ཅན་གྱི་མ་
རིག་ པར་གསུངས་ཤིང་ཞེས་གསུངས་པའི་ཕྱིར། འོ་ན་དེ་ལྟར་བཤད་པའི་དགོས་པ་
གང་ཞེ་ན། དེ་ལ་ནི་སྟོང་བ་རྟེན་འབྱུང་གི་དོན་དུ་རྗེན་པར་གཟིགས་ཤིང་། སྲིད་པའི་
དཔལ་འབྱོར་ལ་སྙིང་པོ་ཏིལ་འབྲུ་ཙམ་ཡང་མེད་པར་དགོངས་ཏེ། སྒྲུབ་པ་སྙིང་པོར་
མཛད་པའི་སྒོ་ནས་གོ་འཕང་མཐོན་པོར་གཤེགས་ཤིང་། རྒྱལ་བསྟན་དྲི་མ་མེད་པའི་
སྲོག་འཛིན་དམ་པ་མཚན་བརྗོད་པར་དཀའ་བ་རྗེ་གྲུབ་པའི་དབང་ཕྱུག་ཀློང་རྡོལ་ངག་
དབང་བློ་བཟང་རིན་པོ་ཆེའི་ཞལ་སྔ་ནས། ལམ་རིམ་གསུང་བཤད་ཀྱི་སྐབས་སུ་འདི་
འདྲ་གསུང་གིན་ཡོད་དེ། བདེན་འཛིན་ཆོས་ཅན། སེམས་བྱུང་ཡིན་པར་ཐལ། མ་
222



རིག་པ་ཡིན་པའི་ཕྱིར་ཞེས་པའི་རིགས་པ་འདི་ཙམ། རྗེ་རིན་པོ་ཆེས་མི་མཁྱེན་པ་དང་
མ་དགོངས་པ་མ་ཡིན། དེ་ལ་དགོས་པ་ཡོད་ཅེས་གསུང་བར་གདའ་བས། དེས་ན་
སྤྱིར་འཁོར་བའི་རྩ་བ་མཐར་གཏུགས་ན་བདེན་འཛིན་དང་དེའི་བག་ཆགས་སོགས་ལ་
ཐུག་ཚུལ་ཡོད་ནའང་། ལེགས་བཤད་སྙིང་བོ་ཆུང་བ་ལས། འཇིག་རྟེན་རྒུད་པ་ཇི་
སྙེད་པ། །དེ་ཡི་རྩ་བ་མ་རིག་སྟེ། །ཞེས་དང༌། རྣམ་འགྲེལ་ལས། མི་ཤེས་སྲིད་པའི་རྒྱུ་
ཡིན་ཡང་། །ཞེས་གསུངས་པ་ལྟར་ཀླུ་སྒྲུབ་ཡབ་སྲས་སོགས་ཀྱིས་ཀྱང་འཁོར་བའི་རྩ་བ་
ངོས་བཟུང་བ་ན་བདེན་འཛིན་དང་འཇིག་ལྟ་སོགས་ཀྱི་མིང་གིས་མི་སྨོས་པར་མི་ཤེས་པ་
དང་མ་རིག་པ་སོགས་ཀྱི་མིང་གིས་བསྟན་པ་ལ་དགོས་པ་འདི་ཡོད་དམ་སྙམ་སྟེ། ཚིག་
གསལ་ལས། གཏི་མུག་ཟད་པར་བྱ་ཕྱིར་གསུང་བ་གང་ཡིན་དེས་ནི་ཉོན་མོངས་མ་ལུས་
འཇོམས། ། ཉོན་མོངས་མཐའ་དག་གཏི་མུག་ལ་ནི་ཡང་དག་བརྟེན་པར་རྒྱལ་བ་རྣམས་
ཀྱིས་གསུངས། །ཞེས་དང་། བཞི་བརྒྱ་བ་ལས་ཀྱང་། ལུས་ལ་ལུས་དབང་ཇི་བཞིན་
དུ། །གཏི་མུག་ཀུན་ལ་གནས་གྱུར་ཏེ། ། དེ་ཕྱིར་ཉོན་མོངས་ཐམས་ཅད་ཀྱང་། །གཏི་
མུག་བཅོམ་པས་འཛོམས་པར་འགྱུར། །ཞེས་གསུངས་པ་ལྟར། དཔེར་ན་ཤིང་སྡོང་གི་
རྩ་བ་བཅད་ནི་ཡལ་ག་སོགས་རང་ཤུགས་ཀྱིས་སྐོམ་པར་འགྱུར་བ་དང་འདྲ་བར་མ་རིག་
པ་བཅོམ་ན་ཉོན་མོངས་ཐམས་ཅདི་འཛོམས་སླ་བའི་གནད་གཅིག་ཡོད་པ་ལ་དགོངས་
པར་སེམས་སོ། །དེ་ཡང་ཅི་ལྟར་ཞེ་ན། ལྷག་མཐོང་ཆེན་མོ་ལས། སྔར་བཤད་པའི་མ་
རིག་པའི་འཛིན་སྟངས་ཀྱི་ཞེན་ཡུལ་དེ་ཉིད་གཞིར་བཞག་ནས་རང་དང་གཞན་གྱི་སྡེ་བ་
དངོས་པོར་སྨྲ་བ་རྣམས་ཀྱིས་ཁྱད་པར་དུ་མ་ཞིག་སྒྲོ་བཏགས་པ་གྲུབ་མཐའི་དབང་གིས་
བཞག་པ་ཐམས་ ཅད་ནི། མ་རིག་པའི་འཛིན་སྟངས་ཀྱི་ཡུལ་དེ་ཉིད་སུན་ཕྱུང་བ་ན།
རྩ་བ་ཆད་པའི་ལྗོན་པ་ལྟར་མཐའ་དག་ལྡོག་པར་འགྱུར་བས། ཤེས་རབ་ཅན་གྱིས་ནི་
ལྷན་སྐྱེས་ཀྱི་མ་རིག་པའི་ཞེན་ཡུལ་དགག་བྱའི་རྩ་བར་ཤེས་པར་བྱ་ཡི་ཞེས་པ་ནས་སེམས་
ཅན་ ཐམས་ ཅད་འཁོར་བར་འཆིང་བ་ནི་ལྷན་སྐྱེས་ཀྱི་མ་རིག་པ་ཡིན་པའི་ཕྱིར་ཞེས་་
གསུངས་པའི་དགོངས་པ་ཡིན་པའི་ཕྱིར་དང་། དགག་བྱ་འགོག་པའི་རིགས་པ་མང་དུ་
གསུངས་པའི་དགོས་པ་ཡང་། མ་རིག་པའི་ཞེན་ཡུལ་སུན་དབྱུང་བར་བྱ་བ་གཅིག་པུའི་
ཆེད་དུ་ཡིན་ཏེ། དེ་ཉིད་ལས། སློབ་དཔོན་གྱིས་དབུ་མའི་བསྟན་བཅོས་སུ་དགག་བྱ་
223



འགོག་པའི་རིགས་པ་ཇི་སྙེད་ཅིག་གསུངས་པ་ཐམས་ཅད་ཀྱང་། གཏི་མུག་གིས་ཆོས་
རྣམས་ལ་རང་གི་ངོ་བོས་གྲུབ་པར་སྒྲོ་བཏགས་པའི་རང་བཞིན་དེ་བཀག་ནས་ཆོས་རྣམས་
ཀྱི་རང་གི་ངོ་བོ་ཉིད་མེད་པ་སྟོན་པར་མཛད་པ་ཡིན་པས། མ་རིག་པའི་འཛིན་སྟངས་
སུན་དབྱུང་བ་ཁོ་ནའི་དོན་དུ་རིགས་པ་སྣ་ཚོགས་པ་གསུངས་པ་ཡིན་པར་བུད་པཱ་ལི་ཏ་
ལས་ཞེས་ སོགས་གསུངས་པ་ལྟར་ཡིན་ནོ། ། ད་ནི་དགོས་པའི་གཙོ་བོ་ མདོར་བསྡུ་ན་་
བདག་མེད་མ་རིག་པས་འཁོར་བར་འཁོར་ལ་དེ་རིག་པ་ལས་གྲོལ་ཞེས་པའི་དོན་ནོ། །
གསུམ་པ་སེམས་བསྐྱེད་སྐྱེས་པའི་ཚད་ནི། དེ་ལྟར་སྙིང་རྗེ་ལྷག་བསམ་གོམས་
སྟོབས་ཀྱིས། །འགྲོ་བའི་སྡུག་བསྔལ་སྙིང་གིས་མ་བཟོད་ནས། །དེ་ཡི་དོན་དུ་སངས་རྒྱས་
ཐོབ་འདོད་བློ། །བཅོས་མིན་སྐྱེས་ཚེ་སེམས་བསྐྱེད་སྐྱེས་པ་ལགས། །ཞེས་ཁོ་བོས་གསར་
དུ་བྲིས་པ་ལྟར་གོ་བར་བྱའོ། །འདི་ལ་ལམ་རིམ་ཆེ་ཆུང་གཉིས་ཀར་སེམས་བསྐྱེད་སྐྱེས་
པའི་ཚད་ཀྱིས་བཅད་ཡོད་ཀྱང་། བཤད་པ་དངོས་གཞིའི་སྐབས་སུ་སྔར་བཤད་པ་ལས་
ཀྱང་ཤེས་པར་བྱའོ་ཞེས་པ་ཙམ་ལས་མེད་ལ། འོན་ཀྱང་ལམ་རིམ་ཆེན་མོར་སྙིང་རྗེ་སྒོམ་
ཚུལ་གྱི་ཐད་དུ་བཤད་པ་ཟུར་ཙམ་བྱུང་བ་ལ་དཔག་ན་འདི་ལྟ་བུའི་སྐྱེས་ཚད་ཅིག་བཤད་
ནའང་འགལ་བ་མེད་པར་བསམ་ནས་སྨྲས་པ་ཡིན་གྱི་མ་ཚང་བ་ཁ་བསྐངས་པ་གཏན་ནས་
མ་ཡིན་ནོ། །སྨྲས་པ། སྙིང་སྡུག་བུ་ཆུང་མི་གཙང་འདམ་ཁྲོད་དུ། ། ལྷུང་བའི་ངང་ཚུལ་
མཐོང་བའི་མ་རྒན་ལྟར། ། ལུས་ཅན་བརྩེ་བས་འཁྱུད་པའི་སེམས་མཆོག་འདི། ། ཀུན་
མཁྱེན་སར་བགྲོད་གཞུང་ལམ་གཅིག་པུར་ངེས། ། སྙིང་ནད་བསྐྱེད་པའི་མི་སྣག་དགྲ་ལ་
ཡང་། ། སྙིང་རྗེ་གོམས་ན་ཡིད་འོང་བུ་ལྟ་བུར། །གཅེས་པར་འཛིན་པའི་བློ་ཡང་སྐྱེ་སྲིད་
པ། །འདུས་བྱས་སོ་ན་མི་གནས་འགྱུར་བའི་རྟགས། །གང་ཞིག་ཐོབ་ན་གཉིད་དམ་སད་
ཀྱང་རུང་། ། ཐ་ན་ཕྱི་ནང་དབུགས་ རྒྱུ་ཙམ་གྱིས་ཀྱང་། ། དོན་ ཆེན་ཆོ་ག་རྫོགས་ པའི་་
སེམས་མཆོག་དེ། ། རང་ཤ་བཙོང་བའི་རིན་གྱིས་ཉོས་ཀྱང་རིགས། །ཞེས་བྱ་བ་ནི་བར་
སྐབས་ཀྱི་ཚིགས་སུ་བཅད་པའོ། །
འཇལ་བྱེད་དཔྱད་གསུམ་དག་པའི་ཚད་མ་ཡིས། །གཞལ་བྱ་རྒྱལ་བའི་དགོངས་
དང་དགོངས་མིན་དག། རྣམ་པར་འབྱེད་པའི་བློ་གྲོས་བཟང་པོ་ཡིས། །རྒྱལ་བ་གཉིས་
པར་གྲགས་པ་དེས་སྐྱོངས་ཤིག། གསུམ་པ་ཡང་དག་པའི་ལྟ་བ་བཤད་པ་ལ་ལྔ། རྟེན་
224



འབྲེལ་ཟབ་མོ་རྟོགས་དགོས་པའི་རྒྱུ་མཚན་དང༌། རྟེན་འབྲེལ་ཟབ་མོ་རྟོགས་པའི་ཚུལ་
དང་། རྟེན་འབྲེལ་ཟབ་མོ་མ་རྟོགས་པའི་ཚུལ་དང་། རྟེན་འབྲེལ་ཟབ་མོ་རྟོགས་པའི་
ཚད་དང༌། དེ་དག་གི་སྤྱིའི་དོན་ནོ། །དང་པོ་ནི། གནས་ལུགས་རྟོགས་པའི་ཤེས་རབ་
མི་ལྡན་ན། །ངེས་འབྱུང་བྱང་ཆུབ་སེམས་ལ་གོམས་བྱས་ཀྱང་། ། སྲིད་པའི་རྩ་བ་གཅོད་
པར་མི་ནུས་པས། །དེ་ཕྱིར་རྟེན་འབྲེལ་རྟོགས་པའི་ཐབས་ལ་འབད། ། ཅེས་སོ། ། གང་
ཟག་སུས་ཀྱང་ཆོས་རྣམས་ཀྱི་གནས་ལུགས་ཇི་ལྟར་ཡིན་པ་རྟོགས་པའི་ཤེས་རབ་དང་མི་
ལྡན་ན། ངེས་འབྱུང་དང་བྱང་ཆུབ་ཀྱི་སེམས་ལ་མྱོང་བ་སྐྱེ་བའི་བར་དུ་གོམས་པར་བྱས་
ཀྱང་སྲིད་པའི་རྩ་བ་བདག་ཏུ་འཛིན་པའི་མ་རིག་པ་གཅོད་པར་མི་ནུས་པས་དེའི་ཕྱིར་
རྟེན་འབྲེལ་སྟོང་བའི་དོན་དུ་རྟོགས་པའི་ཐབས་ལ་འབད་པར་བྱ་དགོས་ཞེས་གདམས་
པའོ། །གཉིས་པ་རྟེན་འབྲེལ་ཟབ་མོ་རྟོགས་པའི་ཚུལ་ནི། གང་ཞིག་འཁོར་འདས་ཆོས་
རྣམས་ཐམས་ཅད་ཀྱི། ། རྒྱུ་འབྲས་ནམ་ཡང་བསླུ་བ་མེད་མཐོང་ཞིང་། ། དམིགས་པའི་
གཏད་སོ་གང་ཡིན་ཀུན་ཞིག་པ། །དེ་ནི་རྒྱལ་བ་དགྱེས་པའི་ལམ་ལ་ཞུགས། ། ཞེས་སོ། །
གདུལ་བྱ་གང་ཞིག་འཁོར་བ་དང་མྱ་ངན་ལས་འདས་པས་བསྡུས་པའི་ཆོས་རྣམས་ལྟོས་
ནས་གྲུབ་པ་ཤ་སྟག་ཡིན་པས་དེ་ཐམས་ཅད་ཀྱི་རྣམ་གཞག་ རྒྱུ་ལ་བརྟེན་ནས་འབྲས་བུ་
བྱུང་བའི་ཚུལ་དུ་ཡོད་པས་དེ་དག་ནམ་ཡང་བསླུ་བ་མེད་པར་མཐོང་ཞིང་དེའི་མུ་ནས་
བདག་འཛིན་གྱི་དམིགས་པའི་གཏད་སོ་གང་ཡིན་པ་ཀུན་ཞིག་པ་སྟེ་བདེན་འཛིན་གྱི་ཞེན་
ཡུལ་དོན་དམ་དཔྱོད་པའི་རིགས་ཤེས་ཀྱི་ངོར་གཏན་མེད་དུ་སོང་ན་གང་ཟག་དེ་ནི་རྒྱལ་
བའི་དགོངས་པ་མཐར་ཐུག་རྙེད་པ་ཡིན་པས་རྒྱལ་བ་དགྱེས་པའི་དབུ་མའི་ལམ་ལ་ཞུགས་
པ་ཡིན་ནོ་ཞེས་གདམས་པའོ། ། གསུམ་པ་རྟེན་འབྲེལ་ཟབ་མོ་ མ་ རྟོགས་ པའི་ཚུལ་ནི།
སྣང་བ་རྟེན་འབྲེལ་བསླུ་བ་མེད་པ་དང་། ། སྟོང་བ་ཁས་ལེན་བྲལ་བའི་གོ་བ་གཉིས། །ཇི་
སྲིད་སོ་སོར་སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་རྟོགས་པ་མེད། ། ཅེས་
སོ། །ཐ་སྙད་པའི་ཚད་མ་ལ་སྣང་བའི་རྟེན་ཅིང་འབྲེལ་བར་བྱུང་བའི་བྱ་བྱེད་རྣམས་བསླུ་
བ་མེད་པར་ངེས་པའི་གོ་བ་འདི་དང་། དོན་དམ་པའི་ཚད་མས་རྙེད་པའི་དོན་རང་
བཞིན་གྱིས་གྲུབ་པའི་སྟོང་བ་སྒྲས་ཇི་ལྟ་བ་བཞིན་ཁས་ལེན་དང་བྲལ་བ་སྟེ་བརྗོད་དུ་མེད་
པར་ངེས་པའི་གོ་བ་གཉིས་པོ་དེ་འཛིན་སྟངས་ཐ་དད་ཡིན་པས་གཅིག་སྣང་དུས་ན་ཅིག་
225



ཤོས་བློ་དེའི་ངོར་མི་སྣང་བ་ལྟ་བུ་དེ་གཉིས་ཇི་སྲིད་སོ་སོར་སྣང་བ་དེ་སྲིད་དུ་ད་དུང་ཐུབ་
པའི་དགོངས་པ་རྟོགས་པ་མེད་པས་དེའི་ཕྱིར་ཐུབ་པའི་དགོངས་པ་རྙེད་པའི་ཐབས་ལ་
འབད་པར་རིགས་སོ་ཞེས་གདམས་པའོ། །
བཞི་བ་རྟེན་འབྲེལ་ཟབ་མོ་རྟོགས་པའི་ཚད་ལ་གཉིས། སྣང་སྟོང་གཉིས་ཚོགས་
ཤར་བའི་ཚུལ་གྱིས་རྟོགས་ཚད་དང༌། དེ་མ་ཡིན་པའི་རྟོགས་ཚད་གཉིས་ལས། དང་
པོ་ནི། ནམ་ཞིག་རེས་འཇོག་མེད་པར་ཅིག་ཅར་དུ། ། རྟེན་འབྲེལ་མི་བསླུ་མཐོང་བ་
ཙམ་ཉིད་ནས། །ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །དེ་ཚེ་ལྟ་བའི་དཔྱད་པ་
རྫོགས་པ་ལགས། །ཞེས་སོ། ། དེ་ལྟར་སྣང་བ་རྟེན་འབྲེལ་དང་སྟོང་བ་རང་བཞིན་གྱིས་
མེད་པ་གཉིས་གཅིག་སྣང་དུས་ན་ཅིག་ཤོས་སྣང་དཀའ་བར་སོང་བའི་གང་ཟག་དེ་ནམ་
ཞིག་རྟེན་འབྲེལ་སྣང་བ་དང་སྟོང་བ་སྣང་བ་གཉིས་རེས་འཇོག་མེད་པར་གཞི་གང་གི་སྟེང་
དུ་ཡང་སྣང་སྟོང་ཅིག་ཅར་དུ་འཇོག་ཐུབ་པའི་རྟེན་འབྲེལ་མི་བསླུ་བར་མཐོང་བ་ཙམ་གྱི་
བློ་ དེ་ ཉིད་ ཀྱི་ མཐུ་ ལ་ བརྟེན་ ནས་ སྟོང་ བ་ ལ་ངེས་ པ་ འདྲེན་ནུས་ པའི་ ཤེས་ པ་ དེས།
བདེན་འཛིན་གྱི་ཡུལ་གྱི་གཙོ་བོ་རང་བཞིན་གྱིས་གྲུབ་ཚད་དང་འཛིན་སྟངས་ཀུན་འཇིག་
པར་འགྱུར་བ་ན་དེའི་ཚེ་གང་ཟག་དེ་ལྟ་བའི་དཔྱད་པ་རྫོགས་པའི་ཚད་ལགས་ཏེ། དེ་
ཚེ་རང་བཞིན་གྱིས་སྟོང་བའི་རྒྱུ་མཚན་གྱིས་བྱ་བྱེད་ཐམས་ཅད་བསྙོན་མེད་དུ་བཞག་ཆོག་
པའི་སྣང་སྟོང་གཉིས་ཚོགས་དེ་གཟོད་བྱུང་བ་ཡིན་པའི་ཕྱིར་རོ། ། གཉིས་པ་དེ་མ་ཡིན་
པའི་རྟེན་འབྲེལ་ ཟབ་ མོ་རྟོགས་ཚད་ནི། གཞན་ཡང་སྣང་བས་ཡོད་མཐའ་ སེལ་བ་
དང་། ། སྟོང་བས་མེད་མཐའ་སེལ་ཞིང་སྟོང་བ་ཉིད། ། རྒྱུ་དང་འབྲས་བུར་འཆར་བའི་
ཚུལ་ཤེས་ན། །མཐར་འཛིན་ལྟ་བས་འཕྲོག་པར་མི་འགྱུར་རོ། ། ཞེས་པ་ནི་སྣང་སྟོང་
གཉིས་ཅིག་ཅར་དུ་འཆར་བའི་ཚུལ་གྱིས་རྟེན་འབྲེལ་ཟབ་མོ་རྟོགས་ཚད་དེ་ལས་གཞན་
ཡང་རྟོགས་ཚད་གཅིག་ཡོད་དེ། སྣང་བ་སྟེ་བརྟེན་ནས་འབྱུང་བའི་རྒྱུ་མཚན་གྱིས་རང་
བཞིན་གྱིས་ཡོད་པའི་མཐའ་སེལ་བ་དང་། རང་བཞིན་གྱིས་སྟོང་བའི་རྒྱུ་མཚན་གྱིས་
གཏན་ནས་མེད་པའི་མཐའ་སེལ་ཞིང་། སྟོང་བ་ཉིད་དེ་ནི་ཀུན་རྫོབ་པའི་ཆོས་རྣམས་ཀྱི་
རྒྱུའི་ཚུལ་དུ་གནས་པ་དང་། ཀུན་རྫོབ་པའི་ཆོས་རྣམས་ཀྱང་སྟོང་ཉིད་དེ་ཡི་རྣམ་འགྱུར་
ཡིན་པས་འབྲས་བུར་འཆར་བའི་ཚུལ་ལེགས་པར་ཤེས་ན་རྟག་མཐའ་དང་ཆད་མཐར་
226



འཛིན་པའི་ལྟ་བ་དེས་དབུ་མའི་ལམ་ལས་གཞན་དུ་འཕྲོག་པར་མི་འགྱུར་རོ་ཞེས་པའོ། །
ལྔ་བ་དེ་དག་གི་སྤྱིའི་དོན་ནི། བཞི་བརྒྱ་བའི་འགྲེལ་བ་ལས། འདི་ན་གང་གི་ངོ་
བོ་དང་རང་བཞིན་དང་རང་དབང་དང་། གཞན་ལ་རག་མ་ལས་པ་ཉིད་ཡིན་པ་དེ་ལ་
ནི་ཞེས་དེ་དག་རྣམ་གྲངས་སུ་བཤད་པ་ལྟར། རང་བཞིན་གྱིས་གྲུབ་ཅེས་པ་རང་དབང་
བའི་དོན་ཡིན་ཏེ། ལྷག་མཐོང་ཆེན་མོ་ལས། རང་དབང་བ་ནི་རང་གི་ངོ་བོས་གྲུབ་
པར་སྣང་བའི་ཚེ་ན། ཤེས་པ་དེ་དག་ལ་གཞན་ལ་རག་མ་ལས་སུ་སྣང་ཞིང་སྣང་བ་ལྟར་
ཡང་གྲུབ་པའི་དོན་ནོ་ཞེས་དང་། ཡུལ་སྟེང་དུ་རང་གི་ངོ་བོའི་སྒོ་ནས་རང་ཚུགས་ཐུབ་
པའི་སྡོད་ལུགས་ལ་རང་དབང་བར་བྱའོ་ཞེས་གསུངས་པའི་ཕྱིར། དེའི་ཕྱིར་རང་་་
བཞིན་གྱིས་གྲུབ་ན་ཡུལ་སྟེང་དུ་རང་གི་ངོ་བོས་ རང་ཚུགས་ཐུབ་པ་ཞིག་ དགོས་ ཀྱང་།
ཆོས་རྣམས་ཀྱི་སྡོད་ལུགས་ནི་དེ་འདྲ་མ་ཡིན་པར་ཡུལ་གྱི་ངོས་ནས་རང་ཚུགས་མི་ཐུབ་
པའི་ཚུལ་དུ་ཡོད་དེ། དཔེར་ན་ཤིང་རིང་བོ་གསུམ་བསྡུས་ནས་གདུང་ཁྱིམ་བུབ་པའི་ཚེ།
འདི་གདུང་ཁྱིམ་མོ་སྙམ་པའི་རྟོག་པས་བཞག་པ་ཙམ་དུ་གསར་དུ་གྲུབ་ཅིང༌། རྟོག་པས་
དེ་ལྟར་མ་བཏགས་གོང་དུ་ཤིང་སོ་སོའི་སྟེང་དུ་གདུང་ཁྱིམ་མེད་པས་ཡུལ་རང་ངོས་ནས་
མ་གྲུབ་ཅེས་པའི་དོན་ནི་དེ་ཡིན་ནོ། །དེ་ཚུགས་གྲུབ་ཏུ་ཡང་མེད་དེ། ཤིང་སོ་སོར་ཕྲལ་
ན་གདུང་ཁྱིམ་གྱི་བློ་འདོར་བའི་ཕྱིར་རོ། །རང་རྒྱུད་པ་དག་གིས་དེའི་ཚེ་ན་ཡུལ་སྟེང་ནས་
གདུང་ཁྱིམ་ཡོད་དགོས་ཏེ། དེ་མེད་ན་གདུང་ཁྱིམ་མི་རྙེད་པར་འགྱུར་བས་བཏགས་
དོན་བཙལ་ན་འཇོག་ས་མེད་པར་འགྱུར་དུ་དོགས་སོ། །དེ་དག་གི་ལྟར་ན་བཏགས་དོན་
བཙལ་བའི་ཚེ་ཚོགས་པའམ་དབྱིབས་སམ་ཤིང་རེ་རེ་རྙེད་པ་ལས་འོས་གཞན་མེད་པས།
དེའི་ཚེ་ཚོགས་པ་གདུང་ཁྱིམ་དུ་མི་འཐད་དེ། ཤིང་སོ་སོར་ཕྲལ་ནས་གཅིག་ཏུ་སྤུངས་
པའི་ཚེ་ཚོགས་པ་མ་ཉམས་པར་ཡོད་ཀྱང་གདུང་ཁྱིམ་མེད་པའི་ཕྱིར་དང་། ཤིང་གསུམ་
པོ་མཉམ་པོར་སློང་བའི་དབྱིབས་ཀྱང་གདུང་ཁྱིམ་དུ་མི་འཐད་དེ། དབྱིབས་དེ་ཚོགས་
པ་ལ་བཏགས་པ་ཡིན་པས་གདགས་གཞི་ཚོགས་པ་རྫས་སུ་མ་གྲུབ་པས་དེ་ལ་བཏགས་པའི་
བཏགས་ཡོད་མི་འཐད་པའི་ཕྱིར། དེའི་ཕྱིར་ ཐལ་རང་གཉིས་ཀའི་ལུགས་ལ་ཆོས་་་
ཐམས་ཅད་བློ་གནོད་མེད་ལ་སྣང་བའི་དབང་གིས་བཞག་པ་འདྲ་ཡང་བཞག་ཚུལ་མི་འདྲ་
སྟེ། ཐལ་འགྱུར་བས་ཐག་ཁྲའི་སྟེང་དུ་སྦྲུལ་མེད་ཀྱང་ཐག་ཁྲ་སྦྲུལ་འཛིན་ཀྱི་བློས་སྦྲུལ་དུ་
227



བཞག་པ་དང་འདྲ་བར་ཆོས་ཐམས་ཅད་ཡུལ་སྟེང་ནས་མེད་ཀྱང་བློས་ཕར་བཞག་པ་ཙམ་
དུ་ཡོད་པར་བཞེད། རང་རྒྱུད་པས་ཐག་ཁྲ་སྦྲུལ་འཛིན་དེ་འཁྲུལ་བ་ཡིན་པས་དེས་
བཞག་པ་ལྟར་གྱི་སྦྲུལ་རང་གི་མཚན་ཉིད་ཀྱིས་མ་གྲུབ་ཀྱང་། སྤྱིར་སྤྲུལ་སྣང་གི་དབང་
ཤེས་མ་འཁྲུལ་བ་ཡིན་པས་དེས་བཞག་པ་ལྟར་གྱི་སྦྲུལ་རང་གི་མཚན་ཉིད་ཀྱིས་གྲུབ་དགོས་
ཏེ། དེ་ལྟ་མིན་ན་སྦྲུལ་མི་རྙེད་པར་འགྱུར་བས་བཏགས་དོན་བཙལ་ན་དེའི་ཕུང་བོའི་
གསེབ་ནས་སྦྲུལ་གྱི་མཚན་གཞི་རྙེད་པའི་ཕྱིར་ཟེར། དེ་ལ་ཐལ་འགྱུར་བས་ཐག་ཁྲ་སྦྲུལ་
འཛིན་དང༌། སྦྲུལ་གསོན་པོ་སྦྲུལ་འཛིན་གཉིས་ལ་འཁྲུལ་མ་འཁྲུལ་གྱི་ཁྱད་པར་མེད་
མོད། འོན་ཀྱང་ཐག་ཁྲ་སྦྲུལ་འཛིན་ལ་རྒྱབ་རྟེན་ཚད་མ་མེད་འཇིག་རྟེན་ན་སྦྲུལ་དུ་མ་
གྲགས་པས་དེ་མེད་པ་ཡིན་ལ། སྦྲུལ་གསོན་པ་འཇིག་རྟེན་ན་སྦྲུལ་དུ་གྲགས་ཤིང་། ཐ་
སྙད་པའི་ཚད་མས་ཀྱང་གྲུབ། རིགས་ཤེས་ཀྱིས་ཀྱང་མི་གནོད་པའི་ཕྱིར་ཡོད་པ་ཡིན་
པས། དེས་ན་ཀུན་རྫོབ་པའི་ཆོས་རྣམས་ཀྱི་ཡོད་ཚད་ཁྱད་ཆོས་འདི་གསུམ་ཚང་བ་ལ་
ལྟོས་དགོས་པར་བཞེད་དོ། །དེ་ལྟར་ན་བདེན་འཛིན་ཆོས་ཅན། ཐ་སྙད་དུ་མེད་པར་
ཐལ། དོན་དམ་དཔྱོད་པའི་རིགས་ཤེས་ཀྱིས་གནོད་པའི་ཕྱིར་ཟེར་ན། བདེན་མེད་
རྟོགས་པའི་ཤེས་རབ་བདེན་འཛིན་དང་འཛིན་སྟངས་འགལ་བའི་སྒོ་ནས་བདེན་འཛིན་
གྱི་རྒྱུད་ཕྱི་མ་བརྟན་པོར་གནས་པ་ལ་གནོད་པ་ཙམ་ཡིན་གྱི། བདེན་འཛིན་ཐ་སྙད་པའི་
ཚད་མས་གྲུབ་ཚུལ་ལ་མི་གནོད་པའི་ཕྱིར། ཟུར་དང་པོ་གྲུབ་སྟེ། ཚད་མ་ཡིད་ཀྱི་མུན་
སེལ་ལས། བློ་དེའི་རིགས་འདྲ་ཕྱི་མ་སྐྱེ་བ་ཚད་མས་འགོག་པ་ཡིན་ལ་ཞེས་དང༌། ཟུར་
གཉིས་པ་ཡང་དེ་ཉིད་ལས། སྒྲ་བློ་དོན་མཐུན་ཡིན་པ་ཚད་མས་བཀག་པ་ལ་སྒྲ་བློ་དེ་
ཚད་མས་བཀག་པར་བརྗོད་པ་ལྟ་བུ་ནི་མ་ཡིན་པས། ཚད་མས་བསལ་བ་ནི་གཞི་མ་
གྲུབ་པ་ཡིན་ཏེ། ཞེས་གསུངས་པའི་ཕྱིར། དེ་ཕྱིར་རྣམ་འགྲེལ་ལས། ངེས་པ་དང་
ནི་སྒྲོ་འདོགས་ཡིད། །གནོད་བྱ་གནོད་བྱེད་ངོ་བོའི་ཕྱིར། །ཞེས་པ་ལ་ཞིབ་ཆ་འདོན་
དགོས་སོ། །དེས་ན་རང་ངོས་ནས་རང་ཚུགས་ཐུབ་པས་སྟོང་བའམ་གཞན་ལ་རག་མ་
ལས་པས་སྟོང་བ་ནི། སྐབས་འདིའི་རང་བཞིན་གྱིས་གྲུབ་པས་སྟོང་ལུགས་ཡིན་ཞིང་
སྟོང་བ་དེ་ལ་རྒྱུ་འབྲས་སོགས་བྱ་བྱེད་ཀྱི་རྣམ་གཞག་འཐད་པའི་ཚུལ་ནི། ལུགས་འདིའི་
རྟོགས་དཀའ་ཤོས་ཕྲ་བའི་གནས་སུ་གྲགས་པ་འདི་ཁོ་ན་ཡིན་ཏེ། ལྷག་མཐོང་ཆེན་མོ་
228



ལས། དཀའ་ས་ནི་རང་གི་ངོ་བོས་གྲུབ་པའི་རང་བཞིན་མ་ལུས་པར་ཁེགས་པ་དང་རང་
བཞིན་མེད་པའི་གང་ཟག་ལ་སོགས་པ་དེ་ཉིད། ལས་གསོག་པ་བོ་དང་འབྲས་བུ་མྱོང་བ་
བོ་ལ་སོགས་པར་འཇོག་པ་ལ་ངེས་པ་གཏིང་ནས་འདྲོངས་ཏེ་དེ་རྣམས་སུ་འཇོག་ཐུབ་པའི་
གཉིས་ཚོགས་དེ་སྲིད་མཐའ་ཙམ་དུ་སོང་བས་དབུ་མའི་ལྟ་བ་ཤིན་ཏུ་རྙེད་དཀའ་བ་ཡིན་
ནོ་ཞེས་གསུངས་པའི་ཕྱིར། གཉིས་ཚོགས་དེ་ནི་སྟོང་བ་རྟེན་འབྱུང་གི་དོན་ཞེས་བྱ་བ་དེ་
ཡིན་ཞིང་། དེ་ཡང་མ་དྲོས་པས་ཞུས་པའི་མདོ་ལས། གང་ཞིག་རྐྱེན་ལས་སྐྱེ་བ་དེ་མ་
སྐྱེས། ། དེ་ལ་ངོ་བོ་ཉིད་ཀྱིས་སྐྱེ་བ་མེད། །གང་ཞིག་རྐྱེན་ལ་ལྟོས་པ་དེ་སྟོང་གསུངས། །
གང་གིས་སྟོང་ཉིད་ཤེས་དེ་བག་ཡོད་ཡིན། །ཞེས་པའི་རྐང་པ་གསུམ་པའི་དོན་འཆད་པ་
ན། ལམ་རིམ་ཆུང་བ་ལས། དེ་ནས་རྐང་པ་གསུམ་པས་རྐྱེན་ལ་རག་ལས་ཤིང་ལྟོས་པ་
ངོ་བོ་ཉིད་ཀྱིས་གྲུབ་པས་སྟོང་བའི་དོན་དུ་གསུངས་པས་ནི། རང་བཞིན་གྱིས་གྲུབ་པས་
སྟོང་བ་རྟེན་འབྱུང་གི་དོན་ཡིན་གྱི་ཞེས་གསུངས་པ་ལྟར། སྟོང་བ་རྟེན་འབྱུང་གི་དོན་
དང་རྟེན་འབྱུང་སྟོང་པའི་དོན་ཞེས་པ་གཉིས་སོ་སོར་བཀྲལ་རྒྱུ་མེད་པར་གནད་གཅིག་ཏུ་
གོ་དགོས་པས། སྟོང་བ་རྟེན་འབྱུང་གི་དོན་དུ་འགྲོ་ལུགས་ཅི་ལྟར་ཡིན་ཞེ་ན། ལེགས་
བཤད་སྙིང་པོ་ཆུང་བ་ལས། ཁྱོད་ནི་ནམ་ཞིག་སྟོང་བ་ཉིད། ། རྟེན་འབྱུང་དོན་དུ་་
མཐོང་བ་ན། །རང་བཞིན་གྱིས་ནི་སྟོང་བ་ལ། །བྱ་བྱེད་འཐད་པའང་མི་འགལ་ཞིང་། །
ཞེས་དང་། རྩ་ཤེས་རབ་བྱེད་ཉེར་བཞི་བའི་ཊི ཀ་ཆེན་རིགས་པའི་རྒྱ་མཚོ་ལས། གལ་
ཏེ་རང་བཞིན་གྱིས་གྲུབ་པས་ སྟོང་བའི་དོན་རྟེན་འབྱུང་གི་དོན་ཡིན་ནོ་ཞེས་ མང་དུ་
གསུངས་ན་འདིའི་དོན་གང་ཡིན། ཅི་ལྟར་ལྟོ་ལྡིར་བ་བུམ་པའི་འཇོག་བྱེད་ལྟ་བུའི་དོན་
ཡིན་ན་ནི། འབྲས་བུ་རྣམས་རྒྱུ་རྐྱེན་ལ་བརྟེན་ནས་འབྱུང་བར་ངེས་པའི་བློ་དེ་ཉིད་ཀྱིས་
སྟོང་བའི་དོན་ཡང་ངེས་པར་འགྱུར་བས་མི་རིགས་སོ། ། འོན་ཏེ་རྟེན་འབྲེལ་རྗོད་བྱེད་ཀྱི་
སྒྲའི་དོན་ཉིད་སྟོང་བའི་དོན་དུ་འདོད་ནའང་ གནོད་ པ་དེ་ཉིད་ཡོད་དོ། །ཅི་སྟེ་རྟེན་
འབྲེལ་ དངོས་ སུ་ ངེས་ པའི་ ཤུགས་ ཀྱི་ དོན་ ལ་ འདོད་ ནའང༌ སྔར་ ལྟར་ མི་ འཐད་ པས།
འདིའི་དོན་གང་ཡིན་སྙམ་ན་དེ་ལྟར་ ནི་ མི་འདོད་དོ། །འོ་ན་ ཅི་ ལྟར་འཇོག་ སྙམ་ན།
སྟོང་བའི་དོན་རྟེན་འབྱུང་གི་དོན་དུ་འགྲོ་བ་ནི། རང་བཞིན་གྱིས་གྲུབ་པ་ཚད་མས་
ཁེགས་པའི་དབུ་མ་པ་རྣམས་ལ་ཡིན་གྱི་གཞན་ལ་མ་ཡིན་ནོ། །དེ་འདྲ་བའི་དབུ་མ་པ་ལ་
223



ནི་ཕྱི་ནང་གི་དངོས་པོ་རྣམས་རྒྱུ་ལ་རག་ལས་པའི་རྟེན་འབྱུང་དུ་དངོས་སུ་ངེས་པ་ན་བློ་དེ་
ཉིད་ཀྱི་མཐུ་ལ་བརྟེན་ནས་རང་བཞིན་གྱིས་ཡོད་པས་སྟོང་བའི་དོན་དུ་ངེས་པར་འགྱུར་
རོ། །རང་བཞིན་གྱིས་གྲུབ་པ་གཞན་ལ་ལྟོས་པ་མེད་པར་རྟོགས་ཤིང་དེ་དང་རྟེན་འབྱུང་
གཉིས་འགལ་བར་ཚད་མས་རྟོགས་པའི་ཕྱིར་རོ། །དེས་ན་རྟེན་འབྱུང་ཉིད་ཀྱིས་རང་
བཞིན་གྱིས་ཡོད་པ་ཁེགས་པའི་སྟོང་ཉིད་ལ་ངེས་པ་རྙེད་པ་ནི། ནམ་མྱུ་གུ་ལ་སོགས་པ་
རྒྱུ་རྐྱེན་ལ་ལྟོས་པར་མཐོང་བ་དང་ཐོས་པ་དང་དྲན་པའི་མོད་ལ། རྒྱུ་མཚན་དེ་ཉིད་
ཀྱིས་རང་བཞིན་མེད་པའི་ཚུལ་སེམས་པ་ལ་གོམས་པར་བྱའོ་ཞེས་གསུངས་སོ། ། གསུང་
དེའི་འབྲུ་ནོན་པའི་ཚུལ་གྱིས་བློས་དཔོག་ཚོད་ཅིག་བཤད་ན། སྟོང་བ་དང་རྟེན་འབྱུང་
གཉིས་ཕན་ཚུན་གཅིག་གིས་གཅིག་ལ་གོ་བ་སྟེར་ལུགས་ཞིག་གི་དོན་དུ་བཤད་དགོས་པས།
དེས་ན་རྟེན་འབྲེལ་གྱི་རྟགས་ཀྱིས་མྱུ་གུ་རང་བཞིན་གྱིས་མེད་པར་སྒྲུབ་པའི་ཕྱི་རྒོལ་དེས་
ནམ་མྱུ་གུ་རང་བཞིན་གྱིས་མ་གྲུབ་པར་རྟོགས་པའི་རྗེས་དཔག་སྐྱེས་པ་ན། གང་ཟག་
དེའི་ངོར་མྱུ་གུ་རང་བཞིན་གྱིས་མ་གྲུབ་པ་མྱུ་གུ་བརྟེན་ནས་བྱུང་བའི་དོན་དུ་གཟོད་འགྲོ་
བ་ཡིན་གྱི་དེའི་སྔོན་དུ་མེད་ཅེས་འཆད་པ་ལ། སྟོང་བའི་དོན་རྟེན་འབྱུང་གི་དོན་དུ་
འགྲོ་བ་ཞེས་པ་ནས་གཞན་ལ་མ་ཡིན་ནོ་ཞེས་པའི་བར་བྱུང༌། དེ་ཡང་རང་རྒྱུད་པ་ལ་
སོགས་པས་དང་པོར་ཕྱོགས་ཆོས་གྲུབ་དེའི་རྗེས་སུ་ཁྱབ་པ་གྲུབ་པ་ལ་ཡང་རྟགས་དང་
དགག་བྱའི་ཆོས་ཀྱི་གཞི་མཐུན་འགོག་ པ་ སོགས་ ཀྱི་ཚད་མ་ གཞན་བརྒྱུད་དགོས་ པར་
འདོད་པ་དེ་ལྟ་བུ་མ་ཡིན་པར་ལུགས་འདི་ལ་མྱུ་གུ་རྟེན་འབྱུང་དུ་ངེས་པ་སྟེ་དེ་སྒྲུབ་ཀྱི་
ཕྱོགས་ཆོས་ངེས་པའི་བློ་གཅིག་བུའི་བྱེད་པ་མ་ཉམས་པར་བསྒྲུབ་བྱ་རྟོགས་པ་ཡིན་པས།
དེ་འདྲའི་རྗེས་དཔག་དེ་ལ་མྱུ་གུ་རང་བཞིན་གྱིས་སྟོང་བ་དང་མྱུ་གུ་བརྟེན་ནས་བྱུང་བ་
གཉིས་ཚོགས་ཤར་བ་དེ་མྱུ་གུ་རྟེན་འབྱུང་དུ་ངེས་པའི་སྟོབས་ལས་བྱུང་བ་ཡིན་ཞེས་འཆད་
པ་ལ། དེ་འདྲ་བའི་དབུ་མ་པ་ལ་ནི་ཞེས་པ་ནས་སྟོང་བའི་དོན་དུ་ངེས་པར་འགྱུར་རོ་
ཞེས་པའི་བར་བྱུང་། རྗེས་དཔག་དེ་ལ་སྣང་སྟོང་གཉིས་ཚོགས་ཤར་བའི་རྒྱུ་མཚན་ནི།
རྒོལ་བ་དེས་རང་བཞིན་གྱིས་གྲུབ་ན་གཞན་ལ་རག་མ་ལས་པས་ཁྱབ་པ་མྱུ་གུ་ཆོས་ཅན།
གང་ལ་ཡང་མི་ལྟོས་པར་ཐལ། རང་བཞིན་གྱིས་གྲུབ་པའི་ཕྱིར་ཞེས་པའི་ཐལ་འགྱུར་གྱི་
བྱེད་པས་རྟོགས་ཟིན་པའི་རྒྱུ་མཚན་གྱིས་ཡིན་ཞེས་འཆད་པ་ལ། རང་བཞིན་གྱིས་གྲུབ་
230



པ་ནས་རྟོགས་པའི་ཕྱིར་རོ་ཞེས་པའི་བར་བྱུང༌། དེས་ན་རྟེན་འབྲེལ་གྱི་རྟགས་ཀྱིས་མྱུ་
གུ་རང་བཞིན་གྱིས་སྟོང་བར་རྟོགས་པའི་རྗེས་དཔག་དེ་ལ། མྱུ་གུ་རང་བཞིན་གྱིས་སྟོང་
བ་དང་མྱུ་གུ་བརྟེན་ནས་བྱུང་བ་གཉིས་ཀ་སྣང་ཞིང༌། དེ་ཡང་རང་བཞིན་གྱིས་སྟོང་
པར་སྣང་བ་ནི་རྟེན་འབྱུང་དུ་ངེས་པའི་སྟོབས་ལས་ཡིན་ཞིང་རྟེན་འབྱུང་དུ་སྣང་བ་ནི་
རང་བཞིན་ཀྱིས་སྟོང་བར་རྟོགས་པའི་སྟོབས་ལས་ཡིན་པས། དེའི་ཕྱིར་རྒོལ་དེས་ནམ་
མྱུ་གུ་ལ་སོགས་པ་མཐོང་བ་ན་བརྟེན་ནས་བྱུང་བར་ཡང་མཐོང་ཞིང་རྒྱུ་མཚན་དེས་རང་
བཞིན་གྱིས་སྟོང་བར་ཡང་ངེས་པ་འདྲོངས་པར་འགྱུར་བ་ཡིན་ཞེས་འཆད་པ་ལ། དེས་
ན་རྟེན་འབྱུང་ཉིད་ཀྱིས་ཞེས་པ་ནས་གོམས་པར་བྱའོ་ཞེས་པའི་བར་གསུངས་པ་ཡིན་ནོ།
དེའི་ཚེ་གང་ཟག་དེ་ལ་སྣང་སྟོང་གཉིས་ཚོགས་བྱ་བ་དེ་བྱུང་བ་ཡིན་པས་སྟོང་བ་རྟེན་
འབྱུང་གི་དོན་དུ་འགྲོ་བ་ཞེས་བྱ་བ་དང་རྟེན་འབྲེལ་ཟབ་མོ་རྟོགས་པ་ཞེས་བྱ་བའང་དེ་
ཉིད་ཡིན་ནོ། །དེ་ལ་གལ་ཏེ། མྱུ་གུ་རང་བཞིན་གྱིས་སྟོང་པར་རྟོགས་པའི་རྗེས་དཔག་
དེ་ལ་མྱུ་གུ་བརྟེན་ནས་བྱུང་བའི་སྣང་བ་མི་འཆར་ཏེ། མེད་དགག་དངོས་ཡུལ་དུ་བྱེད་
པའི་རྟོག་པ་ལ་མ་ཡིན་དགག་དང་སྒྲུབ་པའི་སྣང་བ་འཆར་བ་འགལ་བའོ་སྙམ་དུ་སེམས་
ན་དེ་ནི་མ་གོ་བ་ཡིན་ཏེ། མྱུ་གུ་རང་བཞིན་གྱིས་སྟོང་བར་རྟོགས་པའི་རྗེས་དཔག་དེ་ལ་
མྱུ་གུ་སྣང་མོད་སྣང་བ་དེ་ནི་དགག་བྱ་བཀག་ཤུལ་དུ་ཤར་བའི་སྣང་བ་མ་ཡིན་པར་རང་
བཞིན་གྱིས་སྟོང་བ་གཞི་གང་གི་སྟེང་དུ་གཏན་ལ་ཕབ་པའི་གཞིར་ཤར་བའི་སྣང་བ་ཡིན་
པས་རྟོག་པ་གཅིག་གི་ཡུལ་དུ་གཞི་ཆོས་ཅན་དང་ཆོས་ཉིད་གཉིས་ཀའི་སྣང་བ་ཤར་བ་ལ་
འགལ་བ་ཅུང་ཟད་ཀྱང་མེད་དེ། ལྷག་མཐོང་ཆེན་མོ་ལས། དེ་ལྟར་ཆོས་རྣམས་ལ་
རང་གི་ངོ་བོས་གྲུབ་པ་རྡུལ་ཙམ་ཡང་མེད་པར་གཏན་ལ་ཕབ་པའི་རང་བཞིན་གྱིས་སྟོང་
བའི་སྟོང་ཉིད་ནི། གཟུགས་སོགས་ཀྱི་ཆོས་འདི་དག་ཁྱད་གཞིར་བྱས་པའི་སྟེང་དུ་ཁྱད་
ཆོས་སུ་ཡོད་པས་བློ་གཅིག་གི་ཡུལ་ན་དེ་གཉིས་ཡོད་པ་མི་འགལ་ཞིང་ཞེས་གསུངས་པའི་
ཕྱིར་དང་། སྒོ་མང་རྣམ་འགྲེལ་མཐའ་དཔྱོད་ལས་ཀྱང་། བྲམ་ཟེ་ཆང་མི་འཐུང་བར་
དངོས་སུ་འཛིན་པའི་རྟོག་པ་ལ་བྲམ་ཟེ་ཁྱད་གཞི་དང་ཆང་མི་འཐུང་བ་ཁྱད་ཆོས་སུ་སྣང་
དགོས་པས་བྲམ་ཟེ་སྣང་མོད། རྟོག་པ་དེས་དངོས་ཤུགས་གང་རུང་ལ་འཕངས་པའམ་
སྒྲུབ་པའི་ཆོས་གཞན་ནི་མིན་ཏེ་ཞེས་གསུངས་པའི་ཕྱིར། དེ་ལ་ཡང་གལ་ཏེ་མྱུ་གུ་རང་
231



བཞིན་གྱིས་མ་གྲུབ་པར་རྟོགས་པའི་རྗེས་དཔག་དེས་དགག་བྱ་བཀག་ཤུལ་དུ་མ་ཡིན་
དགག་སྣང་ཡང་སྐྱོན་དུ་མི་འགྱུར་ཏེ། ལྷག་མཐོང་ཆེན་མོ་ལས། དེས་ན་རང་བཞིན་
ཡོད་མེད་འཚོལ་བའི་རིགས་ཤེས་ཀྱིས་སྒྱུ་མ་ཙམ་གྱི་དོན་ཡོད་པར་བཟུང་ནའང་སྐྱོན་ཡིན་
གྱི། རིགས་པ་དེས་རྣམ་པར་དཔྱད་ནས་ རང་བཞིན་ཁེགས་པའི་ ཤུལ་དུ་དངོས་པོ་
རྣམས་ལ་སྒྱུ་མ་ཙམ་གྱི་དོན་ཉིད་ཡོད་པར་འཛིན་པ་ནི་ངེས་པར་སྐྱེ་དགོས་པས་སྐྱོན་མིན་
ཏེ་ཞེས་གསུངས་པའི་ཕྱིར་ན་ལུང་ཚིག་གསལ་ཡང་རེ་ཞིག་མ་ཁྱབ་སྟེ། མཉམ་བཞག་
ནམ་མཁའ་ལྟ་བུའི་རྟིང་ཐོགས་སུ་རྗེས་ཐོབ་སྒྱུ་མ་ལྟ་བུ་འཆར་ཚུལ་ཡིན་གྱི་སྐབས་འདིའི་
སྣང་སྟོང་གཉིས་ཚོགས་འཆར་ཚུལ་མིན་ནོ། །འོ་ན་བྱས་པའི་རྟགས་ཀྱིས་སྒྲ་མི་རྟག་པར་
རྟོགས་པའི་རྗེས་དཔག་ལ་སྒྲ་བྱས་པ་ཡང་སྣང་བར་འགྱུར་ཏེ། རྟེན་འབྲེལ་གྱི་རྟགས་
ཀྱིས་མྱུ་གུ་བདེན་མེད་དུ་སྒྲུབ་པ་ལ་དེའི་ཕྱིར་ཟེར་། རྟེན་འབྲེལ་གྱི་རྟགས་དེ་ལ་མཐའ་
གཉིས་སེལ་བའི་ནུས་པ་ཡོད་ལ་བྱས་པའི་རྟགས་ལ་དེ་མེད་པས་ཁྱད་པར་འབྱེད་རྒྱུ་ཡོད་
དམ་དཔྱད་པར་གྱིས་ཤིག་གཞན་ཡང་རྟེན་འབྲེལ་གྱི་རྟགས་ཀྱིས་མྱུ་གུ་ རང་བཞིན་
གྱིས་མེད་པར་རྟོགས་པའི་རྗེས་དཔག་སྐྱེ་དུས་ན་བསྒྲུབ་བྱའི་ཆོས་དེ་ཡི་ཁྱད་ཆོས་གཞན་
ཞིག་ཀྱང་རྗེས་སུ་དཔོག་པའི་ནུས་པ་ཅན་དུ་སྐྱེས་པ་ཡིན་པས། རང་དུས་ན་མྱུ་གུ་ས་
བོན་ལས་སྐྱེ་བར་མ་ངེས་ཀྱང་དེ་ལྟར་སྐྱེ་བའི་ངེས་པ་འདྲེན་ཆོག་པའི་ཚུལ་དུ་སྐྱེ་བ་དཔེར་
ན་དུ་ལྡན་གྱི་ལ་ལ་ཆོས་ཅན། མེས་བུད་ཤིང་གི་འགྱུར་བ་བསྐྱེད་པའི་ནུས་པ་ཡོད་དེ།
དུ་བ་ཡོད་པའི་ཕྱིར་ཞེས་པའི་རྟགས་དེ་ལ་བརྟེན་ནས་སྐྱེས་པའི་རྗེས་དཔག་དེས་དེ་སྒྲུབ་
ཀྱི་བསྒྲུབ་བྱའི་ཆོས་མེ་དཔོག་པར་མ་ཟད། དེའི་ཁྱད་ཆོས་མེས་བུད་ཤིང་གི་འགྱུར་བ་
བསྐྱེད་པའི་ནུས་པ་ཡང་དཔོག་པས་ན་རྟགས་དེ་ལ་རྒྱུའི་ཆོས་རྗེས་སུ་དཔོག་པའི་འབྲས་
རྟགས་ཞེས་བྱ་ཞིང་། རྒོལ་བ་དེས་ཀྱང་མེ་འབར་ལུགས་འདི་ལྟ་ན་བུད་ཤིང་ཐལ་བར་
འགྱུར་བ་གདོན་མི་ཟའོ་སྙམ་པའི་ངེས་པ་འདྲེན་པ་དེ་བཞིན་དུ། རྟེན་འབྲེལ་གྱི་རྟགས་
ཀྱིས་མྱུ་གུ་རང་བཞིན་མེད་པར་སྒྲུབ་པའི་རྒོལ་བ་དེའི་ཞེ་ཕུག་ན་མྱུ་གུ་རང་དབང་བས་
སྟོང་ལུགས་འདི་ལྟ་ན་གཞན་ལ་རག་ལས་པའི་ཆོས་ཅན་དུ་འགྱུར་བ་གདོན་མི་ཟའོ་སྙམ་
པའི་ངེས་པ་ཤིན་ཏུ་འདྲེན་ནུས་སུ་ཡོད་པའི་རྒྱུ་མཚན་གྱིས་རྟེན་འབྲེལ་དེ་ལ་མཐའ་གཉིས་
སེལ་བའི་རིགས་པའི་རྒྱལ་པོ་ཞེས་བསྔགས་པ་ཡིན་སྙམ་མོ། ། རྟེན་འབྲེལ་གྱིས་མཐའ་
232



གཉིས་སེལ་ཚུལ་ལ་མཁས་པ་གོང་མ་རྣམས་ཀྱིས། མྱུ་གུ་ཆོས་ཅན། རང་བཞིན་གྱིས་
མེད་དེ༔ བརྟེན་ནས་འབྱུང་བའི་ཕྱིར་ཞེས་འགོད་པའི་ཚེ་ན། དེ་སྒྲུབ་ཀྱི་བསྒྲུབ་བྱའི་
ཆོས་ལ་རང་བཞིན་གྱིས་མེད་ཅེས་དགག་བྱའི་ཁྱད་པར་སྦྱར་བའི་ནུས་པས་གཏན་མེད་དུ་
མི་གོ་བར་གཞན་ལ་ལྟོས་པའམ་གཞན་ལ་རག་ལས་པའི་དོན་དུ་གོ་ནུས་པའི་རྒྱུ་མཚན་
གྱིས་སྟོང་བས་མེད་མཐའ་སེལ་ཞིང༌། རྟགས་ལ་རྟེན་ནས་འབྱུང་བའི་ཕྱིར་ཞེས་བརྟེན་
པ་དང་བྱུང་བ་གཉིས་ཚོགས་སྨོས་པའི་ནུས་པས་བྱུང་བ་ཙམ་ཞིག་མི་གོ་བར་གཞན་ལ་མི་
ལྟོས་པའི་རང་དབང་ཅན་གྱིས་སྟོངས་པར་གོ་ནུས་པའི་རྒྱུ་མཚན་ གྱིས་སྣང་བས་ཡོད་
མཐའ་སེལ་བ་ཡིན་ཞེས་གསུངས་པ་ནི་སྣང་བས་ཡོད་མཐའ་དང་སྟོང་བས་མེད་མཐའ་
སེལ་ཚུལ་དུ་གསུངས་པ་ཡིན་ཞིང་། ལམ་རིམ་ཆུང་བ་ལས། འདིར་ལྟ་བ་རྣམ་དག་གི་
གེགས་གོལ་སའི་གཙོ་བོ་གཉིས་ཏེ། གཅིག་ན་ཆོས་རྣམས་ལ་བདེན་པར་འཛིན་པའི་
བདེན་འཛིན་ཀྱི་དམིགས་གཏད་ཅན་གྱི་རྟག་ལྟ་དང་སྒྲོ་འདོགས་ཀྱི་ལྟ་བའོ། །གཉིས་པ་
ནི་དགག་བྱའི་ཚད་མ་ཟིན་པར་ཐལ་དྲགས་ནས་རྒྱུ་འབྲས་རྟེན་འབྱུང་གི་ངེས་པ་རང་
ལུགས་ལ་དྲང་དུ་མེད་པར་སོང་ནས་འདི་ཡིན་དང་འདི་མིན་གྱི་ངོས་བཟུང་བྱས་མེད་པ་
ཆད་ལྟ་དང་སྐུར་འདེབས་ཀྱི་ལྟ་བའོ། ། དེ་གཉིས་ནི་རྒྱུ་རྐྱེན་འདི་ལས་འབྲས་བུ་འདི་
འབྱུང་ལ་ངེས་པ་དྲངས་པའི་གཏན་ཚིགས་ལ་བརྟེན་ནས་རང་བཞིན་གྱིས་གྲུབ་པ་བཀག་
པ་ན་མ་ལུས་པར་སྤོང་བ་ཡིན་ཏེ། གཏན་ཚིགས་ཀྱི་ངེས་པས་ནི་ཆད་ལྟ་དང་དམ་
བཅས་པའི་དོན་ངེས་པས་ནི་རྟག་ལྟ་རྩ་བ་ནས་སུན་འབྱིན་པའི་ཕྱིར་རོ་ཞེས་གསུངས་པ་
ནི། སྣང་བས་མེད་མཐའ་དང་སྟོང་པས་ཡོད་མཐའ་སེལ་ཚུལ་དུ་སྣང་བས། མཁས་
པས་ཅི་ཡང་བཤད་ན་བདེན་ཟེར་བ་ལྟར་ལས་འཐད་མི་འཐད་ནི་དཔྱད་དཀའོ། །འོན་
ཀྱང་ བཤད་ཚུལ་དེ་རྣམས་ནི་ བསྒྲུབ་བྱའི་ཆོས་དང་ གཏན་ཚིགས་གཉིས་ ཀ་ སྡོམ་པས་
མཐའ་གཉིས་སེལ་ཚུལ་ཡིན་ལ། རྟེན་འབྲེལ་གྱི་རྟགས་གཅིག་པུས་ཀྱང་མཐའ་གཉིས་
སེལ་ཚུལ་ཡོད་དམ་སྙམ་སྟེ། བརྟེན་ནས་འབྱུང་བའི་ཕྱིར་ཞེས་བཀོད་པའི་ཚེ་བརྟེན་
ཞེས་པའི་ནུས་པས་རང་དབང་པས་སྟོང་བར་གོ་ནུས་པས་རྟག་མཐའ་སེལ་ཞིང་། བྱུང་
ཞེས་པའི་ནུས་པས་གཏན་མེད་མ་ཡིན་པར་གོ་ནུས་པས་ཆད་མཐའ་སེལ་ནུས་པ་ཡིན་ཞེས་
བཤད་ནའང་ལེགས་པར་འགྱུར་རོ་སྙམ། སྤྱིར་ལམ་རིམ་ཆུང་ངུ་གོང་དུ་དྲངས་པ་ལྟར་
233



3 ཛ༢
དང་། ལམ་རིམ་ཆེ་བ་ལས་ཀྱང་། དེ་ཡང་རྟེན་འབྲེལ་གྱི་དོན་རང་བཞིན་གྱིས་མ་སྐྱེ་
བ་ལ་བཤད་པས་ནི་དངོས་པོ་ཡོད་པར་ སེལ་ལ། སྒྱུ་མ་ལ་སོགས་ པ་དང་འདྲ་བའི་
འབྲས་བུ་འབྱུང་བ་རྟེན་འབྲེལ་གྱི་དོན་དུ་བསྟན་པས་ནི་དངོས་པོ་མེད་པར་སྨྲ་བ་སེལ་བ་
ཡིན་ནོ་ཞེས་སོགས་ལྟ་བུའི་ལུང་གཞན་ཡང་མང་བས། ཐལ་འགྱུར་བས་སྣང་བས་མེད་
མཐའ་དང་སྟོང་བས་ཡོད་མཐའ་སེལ་ཚུལ་ཞལ་གྱིས་མི་བཞེས་པ་གཏན་མ་ཡིན་ནོ། ། དེ་
ལྟར་སྟོང་བ་རྟེན་འབྱུང་གི་དོན་ཅུང་ཟད་སྨྲས་པ་དེ་རྣམས་དོན་ལ་འབྱོར་ཡོད་སྙམ་པ་
གཏན་ནས་མེད་མོད། མཁས་པའི་གསུང་ལ་བརྟག་ན་རྗེ་རིན་པོ་ཆེ་ལྟ་བུ་མཁས་པ་རབ་
ལ་ཤིན་ཏུ་ངོ་མཚར་བ་ཞིག་འ ཆར་རྒྱུ་ཡོད་པ་དང་། ལོ་ཆེན་སྐྱབས་མཆོག་དཔལ་བཟང་
ལྟ་བུ་མཁས་པ་འབྲིང་ལ་ཐུགས་ངོར་མི་བདེ་བ་ཞིག་འཆར་རྒྱུ་ཡོད་པ་དང་། བདག་ལྟ་
བུ་བླུན་པོ་ཐ་མ་ལ་རྟེན་འབྱུང་ཞེས་པའི་སྒྲ་ཙམ་ལས་ཐེ་ཚོམ་ཙམ་ཡང་མི་འཆར་བའི་ཚུལ་
གསུམ་ཡོད་པར་མངོན་ཏེ། དང་པོ་ནི། ལེགས་བཤད་སྙིང་པོ་ཆུང་བ་ལས། འདི་
ཀུན་ངོ་བོས་ སྟོང་བ་དང་། ། འདི་ལས་འདི་འབྲས་བྱུང་བ་ཡི། ། ངེས་པ་གཉིས་པོ་ཕན་
ཚུན་དུ། །གེགས་མེད་པར་ནི་གྲོགས་བྱེད་པ། འདི་ལས་ངོ་མཚར་གྱུར་པ་དང་། འདི་
ལས་རྨད་དུ་བྱུང་བ་གང་། ། ཞེས་གསུངས་པ་ལྟར་དང་། གཉིས་པ་ནི། ལམ་རིམ་
ཆེན་མོ་ལས། ཟབ་མོ་དབུ་མའི་གཞུང་ལ་སྦྱངས་པའི་གྲོགས། །ཁྱོད་ཀྱི་བློ་ངོར་རང་
བཞིན་མེད་པ་ལ། །རྒྱུ་འབྲས་རྟེན་འབྲེལ་འཇོག་པ་དཀའ་མོད་ཀྱང༌། །དེ་འདྲ་དབུ་མའི་
ལུགས་ནི་ཡིན་ནོ་ཞེས། ། དེ་སྐད་སྨྲ་བའི་ཚུལ་ལ་བརྟེན་ན་མཛེས། །ཞེས་པ་ལྟར་དང་།
གསུམ་པ་ནི། བཞི་བརྒྱ་བ་ལས། བསོད་ནམས་ཆུང་ངུས་ཆོས་འདི་ལ། ། ཐེ་ཚོམ་ཟ་
བར་ཡང་མི་འགྱུར། ། ཞེས་པ་ལྟར་ཡིན་པས། དེས་ན་བདག་ལྟ་བུ་ལ་ སྟོང་བ་རྟེན་
འབྱུང་གི་དོན་རེ་ཞིག་སྨྲ་བསམ་བརྗོད་མེད་ཡིན་བྱས་ན་མཛེས་སམ་སྙམ་མོ། ། སྨྲས་པ།
སྟོང་བ་གཤིས་ལུགས་སྣང་བ་རྟེན་འབྲེལ་ཟུང་། ། འབྲལ་བར་མི་ཕོད་གྲོགས་སུ་འ ཐམས་
པའི་ཚུལ། །དབུ་མ་པ་ཡི་ཐུགས་ཀྱི་གསང་མཛོད་ལས། །ཕྱི་རོལ་གཞན་དུ་འཕྱུར་བ་མེད་
དམ་སྙམ། །དེས་ན་རྣ་བ་བརྒྱད་པས་མ་ཐོས་ཤིང༌། །དགེ་དབང་མིག་སྟོང་ལྡན་པས་མ་
མཐོང་བའི། ། སྣང་སྟོང་ཕན་ཚུན་ཅི་ལྟར་མཛའ་བའི་འཕྲིན། ། སྟོང་ཉིད་མཁན་པོ་རང་
ལ་དྲི་དགོས་སོ། །དབུ་མའི་རིགས་པ་སྒེག་མོའི་ཁར་བཟུང་བའི། ། ཆང་གིས་རེག་པའི་བ་
234



ཀུ་ལ་ཡི་འདབ། །དགྱེས་དགུར་ཕྱེ་ཚེ་སྟོང་བའི་རོ་མངར་བོ། །དེ་སྐབས་བྲོ་བར་འགྱུར་གྱི་
གཞན་དུ་མིན། ། ཟབ་བརླིང་དབུ་མའི་ རྒྱ་ མཚོར་ཆས་འདོད་ན། ། རྣམ་དཔྱོད་རུ་སྐྱ་
འཛིན་པ་མ་འཁྲུལ་དགོས། །དེད་དཔོན་མགྲོན་པོ་ཕྱོགས་བསླད་ལྟར་གྱུར་ན། །གནས་
ལུགས་རིན་ཆེན་གླིང་དུ་ཅི་ལྟར་སླེབ། ། ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་
པའོ། །
རྩ་བའི་ས་བོཅད་གསུམ་པ་མཇུག་གི་དོན་ནི། དེ་ལྟར་ལམ་གྱི་གཙོ་བོ་རྣམ་གསུམ་
གྱི། ། གནོད་ རྣམས་ རང་གིས་ ཇི་ བཞིན་རྟོགས་པའི་ཚེ། ། དབེན་པ་བསྟེན་ཏེ་བརྩོན་་་་
འགྲུས་སྟོབས་བསྐྱེད་ནས། །གཏན་གྱི་འདུན་མ་མྱུར་དུ་སྒྲུབས་ཤིག་བུ། །ཞེས་པའི་དོན་
ནི། དེ་ལྟར་བཤད་མ་ཐག་པའི་ལམ་གྱི་གཙོ་བོ་རྣམ་གསུམ་གྱི་གནད་རྣམས་ཁོ་བོས་ཇི་
ལྟར་གདམས་པ་ལྟར། ངག་དབང་གྲགས་པ་ཁྱོད་རང་གིས་ཇི་བཞིན་རྟོགས་པའི་ཚེ་
རྟོགས་པ་ཙམ་གྱིས་མི་ཆོག་པར་སྒོམ་དགོས་ཤིང་། དེ་ཡང་འདུ་འཛི་ལས་རྒྱང་གྲགས་
འདས་པའི་དབེན་པའི་གནས་བསྟེན་ཏེ་ཤུགས་དྲག་ལ་རྒྱུན་རིང་བའི་བརྩོན་འགྲུས་ཀྱི་
སྟོབས་བསྐྱེད་ནས་གཏན་གྱི་འདུན་མ་སྟེ་བསམ་བྱའི་དོན་མཐར་ཐུག་མྱུར་དུ་སྒྲུབས་ཤིག་
ཀྱེ་ བུ་ངག་དབང་གྲགས་ པ་ ཁྱོད་ཅེས་བོས་ནས་གདམས་ པའོ། ། འདིར་ ཡང་ སྨྲས་ པ།
འདི་ལ་ཚིག་དོན་མཆན་བུས་བཀྲོལ་བ་དང་། །དཀའ་གནས་རྒྱ་བསྐྱེད་བཤད་པའི་རྒྱས་
འགྲེལ་ཡང་། །མང་བས་ལྡབ་སྐྱོར་འདི་ནི་མི་དགོས་མོད། །འོན་ཀྱང་གཞན་གྱི་འདོད་པ་
བསྐུང་ཕྱིར་བགྱིས། ། སྐོམ་པས་ཉེན་པ་དག་གིས་གང་གཱའི་ཆུ། ། ལུས་མེད་འཐུང་ནས་
ཚིམ་པ་མ་ཡིན་ལྟར། །འདིས་ཀྱང་དགོངས་པ་རྒྱ་མཚོ་ལྟ་བུ་ལས། །རང་གིས་དཔོག་ཚོད་
བཤད་ཀྱི་རྫོགས་པ་མིན། ། ཚུལ་འདིར་འཁྲུལ་ བའི་ ས་བོན་སྨིན་པའི་དབང་། ། ཉེས་་
བཤད་ལྡུམ་པོ་ངང་གིས་སྐྱེ་འགྱུར་བས། །དེ་ལ་མཁས་པའི་ཐུགས་རྗེའི་སྤྲིན་གཡོ་སྟེ། །
ལུང་རིགས་རྡོ་ཆར་དྲག་པོས་གཞོམ་པར་མཛོད། །གལ་ཏེ་བྱིས་རྨོངས་ཡིད་ཀྱི་འདམ་རྫབ་
ལས། །འདམ་གྱིས་མ་གོས་ལེགས་བཤད་པད་མ་དཀར། །རྡོག་གཅིག་སྐྱེ་བ་སྲིད་ཚེ་དེས་
ཀྱང་ནི། །མཁས་པ་མགུ་བའི་མཆོད་པར་མི་འགྱུར་ཅི། །མདོར་བསྡུའི་རྣམ་བཤད་དུས་
ཆར་འཇམ་པོ་འདིས། །ཐུབ་བསྟན་འཛིན་མ་སྣུམ་བག་དང་ལྡན་ཞིང་། །ལུང་གི་སྙེ་མ་
དར་ལ་དྲག་པའི་མཐུས། །རྟོགས་པའི་འབྲས་བུ་གཡུར་དུ་ཟ་བར་ཤོག། ཅེས་ལམ་གྱི་གཙོ་བོ་
235



རྣམ་གསུམ་གྱི་འགྲེལ་པ་འདོད་འཇོའི་དཔག་བསམ་ཞེས་བྱ་བ་འདི་ནི། དགེ་སྒྲུབ་གླིང་གི་སྔགས་གྲྭའི་
སློབ་དཔོན་པ་རབ་འབྱམས་སྨྲ་བའི་དབང་པོ་དཀོན་མཆོག་བཟོད་པས་བསྐུལ་བ་དང་དུ་བླངས་ཏེ།
ལྷ་ལྡན་སྨོན་ལམ་ཆེན་མོའི་གྲྭ་སྐོར་བའི་མིང་ཅན་ཨ་ལག་ཤ་ངག་དབང་བསྟན་དར་ཞེས་བགྱི་པས་སྦྱར་
བའོ། ། ཞེས་པ་འདི་ནི་སྐུ་འབུམ་བྱམས་པ་གླིང་དུ་དཔར་དུ་བསྒྲུབས་པའོ། །སརྦ་མངྒ་
ལོ། །
236



༄༅། །རྟེན་འབྲེལ་བསྟོད་པའི་དཀའ་གནས་ལས་བརྩམས་
པའི་དོན་འགྲེལ་རིན་ཆེན་ཕྲེང་བ་
ཞེས་བྱ་བ་བཞུགས་སོ། །
རྟེན་འབྱུང་གསུངས་པའི་ངག་ལ་དབང་བསྒྱུར་ཅིང༌། །དེ་ཉིད་མཁྱེན་པའི་བློ་གྲོས་
བཟང་པོ་ཅན། ། གཉིས་མེད་བཤེས་གཉེན་སྙིང་ལ་ དྲན་ནོ་ཀྱེ། ། གཏི་མུག་བསལ་ལ་
གསལ་རིག་མཆོག་སྩོལ་ ཅིག། ཟབ་མོ་ རྟེན་འབྱུང་གཏམ་གྱིས་འགྲོ་ བ་ ཀུན། ། སྡུག་
བསྔལ་རྩ་བ་མ་རིག་ལས་སྐྱོབ་ནས། ། ཕན་བདེའི་སྟེགས་ལ་ངལ་གསོ་སྟེར་བའི་དཔལ། །
ཐུབ་དབང་ལྷ་ཡི་ལྷ་ལ་གུས་ཕྱག་འཚལ། །བློ་བཟང་མཁྱེན་པས་བསྟན་པའི་གནད་དོན་
གཟིགས། །གཟིགས་པ་དེ་ཡིས་སྟོན་པ་མཆོག་ལ་ཡང་། །ཡང་དག་རིགས་པས་སྐྱབས་སུ་
བསྒྲུབས་པའི་རྗེ། །རྗེ་བཙུན་གངས་ཅན་མགོན་པོར་གྲགས་པ་རྒྱལ། །གཟུ་བོར་གནས་
པའི་དྲན་དབང་སྙན་ཤལ་ལ། །འཁྱུད་པར་འོས་པའི་རྣམ་བཤད་མེ་ཏོག་ཕྲེང་། ། མང་
ཐོས་ སོར་མོའི་འདུ་བྱེད་ ཀྱིས་བསྐྲུན་ཏེ། ། བློ་གསལ་རྣམས་ཀྱི་རྣ་ལུང་བརྒྱན་ཕྱིར་་་་་
དགོད། ། སྟོང་ཡང་སྣང་བའི་ཚུལ་འདི་མ་ཤེས་པས། །ཤི་ཐང་ངན་སོང་སོ་ནམ་བསྒྲུབས་
པའི་མཐུས། ། འཁོར་བའི་གཏིང་རྡོར་ཆས་ པའི་མ་རྒན་འགྲོར། ། ལྷག་བསམ་འཆར་
འདོད་གཏམ་འདི་མཉན་པར་རིགས། ། །
འདིར་ བསྟོད་ པ་ ལེགས་ བཤད་ སྙིང་ པོའི་ དོན་ ལ། བསྟོད་ པའི་ སྔོན་ འགྲོ།
དངོས་གཞི། མཇུག་གི་དོན་གསུམ་ལས། དང་པོ་ནི། ན་མོ་གུ་རུ་མ་སྨྱུ་གྷོ་ཥཱ་ཡ།
ཞེས་པའོ། ། གཉིས་པ་བསྟན་བཅོས་འདིའི་དོན་བསྡུ་ན། བསྟན་པ་སྐྱོན་མེད་་་་
བསྒྲུབས་ནས་དེ་སྟོན་པ་པོ་ཚད་མའི་སྐྱེས་བུ་ལ་ཡིད་ཆེས་པས་སྐྱབས་སུ་འགྲོ་བའི་ཚུལ་
གཏན་ལ་ཕབ་པ་ཡིན་པས་དེ་ལ་ས་བཅད་ཉུང་ངུ་བྱས་ན་འཇུག་པ་བདེ་བས། དེས་ན་
དེ་འཆད་པར་བྱེད་པ་ལ། གཞན་དུ་མི་སྨྲ་བས་སྐྱབས་སུ་འགྲོ་བའི་ཚུལ་དང༌། སྐྱབས་
ཀྱི་ཡོན་ཏན་ཤེས་པས་སྐྱབས་སུ་འགྲོ་བའི་ཚུལ་དང་། སྐྱབས་ཀྱི་ཁྱད་པར་ཤེས་པས་
237



སྐྱབས་ སུ་ འགྲོ་ བའི་ ཚུལ་ དང༌། ཁས་ བླངས་ པས་ སྐྱབས་ སུ་ འགྲོ་ བའི་ ཚུལ་ དང་།
གཞན་དག་དེ་ལྟར་སྐྱབས་སུ་འགྲོ་དགོས་པར་གདམས་པའི་ཚུལ་དང༌། བསྟོད་པའི་
མཇུག་བསྡུ་བ་དང༌། དགེ་བ་བསྔོ་བ་དང་བཅས་ས་བཅད་བདུན་གྱིས་བཤད་པར་
བྱའོ། ། དང་པོ་ནི། གང་ཞིག་གཟིགས་ཤིང་གསུངས་པ་ཡིས། །མཁྱེན་དང་སྟོན་པ་བླ་
ན་ མེད། ། རྒྱལ་བ་རྟེན་ཅིང་འབྲེལ་བར་འབྱུང་། །གཟིགས་ཤིང་འདོམས་པ་དེ་ལ་་་་
འདུད། །འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་རིག་སྟེ། །གང་ཞིག་མཐོང་བས་
དེ་ལྡོག་པ། །རྟེན་ཅིང་འབྲེལ་བར་འབྱུང་བར་གསུངས། །དེ་ཚེ་བློ་དང་ལྡན་པ་ཡིས། །
རྟེན་ཅིང་འབྲེལ་བར་འབྱུང་བའི་ལམ། །ཁྱོད་ཀྱི་བསྟན་པའི་གནད་ཉིད་དུ། །ཇི་ལྟར་
ཁོང་དུ་ཆུད་མི་འགྱུར། །དེ་ལྟ་ལགས་ན་མགོན་ཁྱོད་ལ། ། བསྟོད་པའི་སྒོར་ནི་སུ་ཞིག་
གིས། །བརྟེན་ནས་འབྱུང་བ་གསུང་བ་ལས། །ངོ་མཚར་གྱུར་པ་ཅི་ཞིག་རྙེད། །གང་གང་
རྐྱེན་ལ་རག་ལས་པ། ། དེ་དེ་རང་བཞིན་གྱིས་སྟོང་ཞེས། །གསུང་བ་འདི་ལས་ཡ་མཚན་
པའི། །ལེགས་འདོམས་ཚུལ་ནི་ཅི་ཞིག་ཡོད། །གང་དུ་བཟུང་བས་བྱིས་པ་རྣམས། །
མཐར་འཛིན་འཆིང་བ་བརྟན་བྱེད་པ། །དེ་ཉིད་མཁས་ལ་སྤྲོས་པ་ཡི། ། དྲ་བ་མ་ལུས་
གཅོད་པའི་སྒོ། །བསྟན་འདི་གཞན་དུ་མ་མཐོང་བས། ། སྟོན་པ་ཞེས་བྱ་ཁྱོད་ཉིད་དེ། །
ཝ་སྐྱེས་ལ་ནི་སེངྒེ་བཞིན། ། མུ་སྟེགས་ཅན་ལའང་བ།ཅམ་བུའི་ཚིག། ཨེ་མའོ་སྟོན་པ་ཨེ་
མའོ་སྐྱབས། །ཨེ་མའོ་སྨྲ་མཆོག་ཨེ་མའོ་མགོན། །རྟེན་ཅིང་འབྲེལ་འབྱུང་ལེགས་གསུང་
བའི། ། སྟོན་པ་དེ་ལ་བདག་ ཕྱག་འཚལ། ། ཞེས་ སོ། ། དེ་ཡང་ཚིགས་བཅད་དང་པོའི་
སྐབས་སུ་སངས་རྒྱས་ཉག་གཅིག་སྐྱབས་སུ་འོས་པར་བསྟན་པ་ཡིན་ཏེ། སྐྱབས་སུ་མི་
འོས་པའི་རྒྱུའི་གཙོ་བོ་སེམས་ཅན་སྡུག་བསྔལ་ལས་སྐྱོབ་བའི་ཐབས་རང་གིས་མི་ཤེས་པ་
དང་། ཤེས་ ཀྱང་ སྙིང་ རྗེ་ མེད་ པས་ ཐབས་དེ་གཞན་ལ་མི་ སྟོན་ པ་ གཉིས་ ཡིན་ པས།
དང་པོ་འགོག་པའི་ཆེད་དུ་གང་ཞིག་གཟིགས་ཤིང་ཞེས་གསུངས་ལ། གཉིས་པ་འགོག་
པའི་ཆེད་དུ་གསུངས་པ་ཡིས་ཞེས་གསུངས་སོ། །དེ་ཡང་སེམས་ཅན་གཞན་སྡུག་བསྔལ་
ལས་སྐྱོབ་པའི་ཐབས་རང་གིས་ཇི་ལྟར་གཟིགས་པ་ལྟར་གཞན་ལ་དཔེ་མཁྱུད་མེད་པར་
སྟོན་པ་ནི་བརྩེ་བ་སྙིང་རྗེ་ཆེན་པོ་ལ་རག་ལས་པ་ཡིན་ཏེ། རང་སངས་རྒྱས་གཞན་ལ་
ཆོས་མི་སྟོན་པ་སྙིང་རྗེ་ཞན་པས་བྱས་པ་ཡིན་པའི་ཕྱིར་རོ། །དེའི་ཕྱིར་རྗེ་རང་གི་ཞལ་ནས།
238



ཉིད་ཀྱིས་གཟིགས་གང་འགྲོ་ལ་བསྐྲུན་ཕྱིར་གཞན་ཕན་ཁུར་ཆེན་སྐྱོ་མེད་ཐུགས་ ཀྱིས་
ཁྱེར། །ཞེས་ཀྱང་གསུངས་སོ། ། ཚུལ་འདི་ནི། ཚད་མ་མདོ་ལས། ཚད་མར་གྱུར་པ་
འགྲོ་ལ་ཕན་བཞེད་པ། ། སྟོན་པ་བདེ་གཤེགས་སྐྱོབ་ལ་ཕྱག་འཚལ་ཏེ། །ཞེས་གསུངས་པ་
དང་གནད་གཅིག་གོ ཚིགས་བཅད་གཉིས་པའི་སྐབས་སུ་འདི་ལྟར་དཔྱད་པར་བྱ་སྟེ།
འཇིག་རྟེན་རྒུད་པ་ཇི་སྙེད་པ། ། དེ་ཡི་རྩ་བ་མ་རིག་སྟེ། ། ཞེས་པ་ལ་བརྟག་པ་ མཐའ་
བཟུང་གིས་ཁ་ཅིག་གིས་འདི་འབྲེལ་མི་ཆགས་ཏེ། དེ་ལྟར་ན་འཁོར་བའི་རྩ་བ་སེམས་
བྱུང་ཡིན་པར་ཐལ་བའི་སྐྱོན་འཇུག་པའི་ཕྱིར། དེས་ན་དེ་ཡི་རྩ་བ་བདེན་འཛིན་ཏེ། །
ཞེས་བཤད་རིགས་སོ་ཞེ་ན། འདིར་མ་ཟད་སྐབས་གཞན་དུའང་གང་ཟག་གི་བདག་
འཛིན་དང་ཆོས་ཀྱི་བདག་འཛིན་སྤྱི་ལྡོག་ནས་མ་རིག་པ་ཡིན་ཞེས་རྗེའི་གསུང་ལས་མང་དུ་
བྱུང་སྟེ། ལམ་རིམ་ཆུང་བ་ལས། ཟླ་བའི་ཞབས་ཀྱིས་འཇིག་ལྟ་ལ་སྒོས་སུ་མ་རིག་པར་
བཤད་པ་མ་བྱུང་ཡང་། གང་ཟག་དང་ཆོས་ སོ་སོར་མ་ཕྱེ་བར་སྤྱིར་དངོས་པོ་བདེན་
འཛིན་མ་རིག་པར་གསུངས་ཤིང་། ཞེས་དང་། ལྷག་མཐོང་ཆེན་མོ་ལས། འདིར་
སློབ་དཔོན་ཟླ་བ་གྲགས་པས་བཞེད་པ་ནི། དབུ་མ་བ་གཞན་རྣམས་ཤེས་སྒྲིབ་ཏུ་བཞེད་
པའི་དངོས་པོ་བདེན་པར་འཛིན་པ་ནི་མ་རིག་པར་བཞེད་ལ། ཞེས་དང༌། ཡང་དེ་
ཉིད་ལས། དེ་ནི་བདག་ཏུ་སྒྲོ་འདོགས་པ་ཡིན་ལ་དེ་ཡང་ཆོས་ཀྱི་བདག་ཏུ་སྒྲོ་འདོགས་
པ་དང་གང་ཟག་གི་བདག་ཏུ་སྒྲོ་འདོགས་པ་གཉིས་ཡིན་པས། ཆོས་ཀྱི་བདག་འཛིན་
དང་གང་ཟག་གི་བདག་འཛིན་གཉིས་ཀ་མ་རིག་པ་ཡིན་ནོ། ། ཞེས་གསུངས་པའི་ཕྱིར།
ཀློང་རྡོལ་བླ་མ་རིན་པོ་ཆེས་ལམ་རིམ་གསུང་བཤད་ཀྱི་སྐབས་སུ་ཡང་། བདིན་འཛིན་
ཆོས་ཅན། སེམས་བྱུང་ཡིན་པར་ཐལ། མ་རིག་པ་ཡིན་པའི་ཕྱིར་ཞེས་པའི་རིགས་པ་
རྗེ་རིན་པོ་ཆེས་མི་ཤེས་པ་མིན་དེ་ལ་གོ་རྒྱུ་ཞིག་ཡོད། ཅེས་གསུངས་སོ། །འོ་ན་དེ་ལྟར་
བཤད་པའི་དགོས་པ་གང་ཡིན་ཞེ་ན། སྤྱིའི་དགོས་པ་ཙམ་ནི། རྩ་ཤེས་རྣམ་བཤད་
རིགས་པའི་རྒྱུ་མཚོ་ལས། དེ་ཁོ་ན་ཉིད་ཀྱི་དོན་རིག་མ་རིག་གཉིས་ཀྱི་དབང་གིས་འཁོར་
འདས་གཉིས་སུ་འགྱུར་རོ། །ཞེས་གསུངས་པ་ལྟར། སྟོང་བ་ཉིད་ཀྱི་དོན་རིག་ན་འཁོར་
བ་ལས་གྲོལ་ཞིང་མ་རིག་ན་འཁོར་བར་འཇུག་པ་ཤེས་པའི་ཆེད་དུ་འཁོར་བའི་རྩ་བ་ངོས་
འཛིན་ཚུལ་དེ་གང་ཞེ་ན། རྣམ་འགྲེལ་ལས། མི་ཤེས་སྲིད་པའི་རྒྱུ་ཡིན་ཡང་། །ཞེས་
239



གསུངས་པ་ལྟར། , བདག་འཛིན་དང་བདེན་འཛིན་སོགས་ཀྱི་མིང་གིས་མ་སྨོས་པར་མི་
ཤེས་པ་དང་མ་རིག་པའི་མིང་གིས་སྨོས་པ་ཡིན་པས། དེས་ན་གང་ཟག་གི་བདག་འཛིན་
དང་ཆོས་ཀྱི་བདག་འཛིན་འཁོར་བའི་རྩ་བ་བྱེད་ཀྱང་། དེ་དག་ཡུལ་རང་གི་མཚན་ཉིད་
ཀྱིས་གྲུབ་པར་འཛིན་པ་ནི་རང་གི་སྟོབས་ཀྱིས་མ་ཡིན་པར་གྲོགས་མ་རིག་པའི་སྟོབས་ཀྱིས་
རྨོངས་ཚུལ་ཤེས་པའི་ཆེད་དུ། སྟོན་པ་སངས་རྒྱས་ཉིད་ཀྱིས་ཀྱང་གང་ཟག་དང་ཆོས་སུ་
སྒྲོ་འདོགས་པའི་བདེན་འཛིན་རྣམས་མ་རིག་པའི་མིང་གིས་བསྟན་པར་མཛད་པའི་ཕྱིར་
ཏེ། དེ་སྐད་དུ་སྟོང་ཉིད་བདུན་ཅུ་པ་ལས། རྒྱུ་དང་རྐྱེན་ལས་སྐྱེས་དངོས་རྣམས། །
ཡང་དག་པར་ནི་རྟོག་པ་གང་། ། དེ་ནི་སྟོན་པས་མ་རིག་གསུངས། ། ཞེས་གསུངས་པའི་
ཕྱིར། དེ་ལྟར་གསུངས་པའི་དགོས་པ་ནི། སངས་རྒྱས་འཇིག་རྟེན་དུ་བྱོན་པའི་དགོས་
པ་འཇིག་རྟེན་གྱི་རྒུད་པ་སེལ་བའི་ཆེད་ཡིན་ལ། རྒུད་པ་དེའི་རྩ་བ་ཉོན་མོངས་ཡིན་
ཞིང་ཉོན་མོངས་པའི་རྩ་བ་མ་རིག་པ་སྟེ་གཏི་མུག་ལ་ཐུག་པ་ཡིན་ཏེ། ཚིག་གསལ་ལས།
གཏི་མུག་ཟད་པར་བྱ་ཕྱིར་གསུང་བ་གང་ཡིན་དེས་ནི་ཉོན་མོངས་མ་ལུས་འཇོམས། །
ཉོན་མོངས་མཐའ་དག་ གཏི་མུག་ལ་ནི་ཡང་དག་བརྟེན་པར་ རྒྱལ་ བ་ རྣམས་ ཀྱིས་་་་་
གསུངས། །ཞེས་གསུངས་པའི་ཕྱིར། གཏི་མུག་དེ་ཅི་ལྟར་ངོས་གཟུང་ཞེ་ན། ལྷག་
མཐོང་ཆེན་མོ་ལས། གཏི་མུག་དེ་ཇི་ལྟ་བུ་ཞིག་ཡིན་སྙམ་ན། ཕྱི་ནང་གི་ཆོས་རྣམས་
རང་གི་མཚན་ཉིད་ཀྱིས་གྲུབ་པར་འཛིན་པའི་རང་བཞིན་ལ་སྒྲོ་འདོགས་པའི་བློ་ནི་འདིར་
མ་རིག་པ་སྟེ། ཞེས་གསུངས་པ་ལྟར་རོ། །མ་རིག་པ་དེ་ཡང་གང་ལ་བྱ་ཞེ་ན། རྩ་ཤེས་
རྣམ་བཤད་རིགས་པའི་རྒྱ་མཚོ་ལས། །དེའི་ཕྱིར་མ་རིག་པ་ངོས་གཟུང་བར་བྱ་སྟེ། དེ་
ཡང་ དེ་ཁོ་ན་ཉིད་རིག་ པ་མེད་ཙམ་དང་དེ་ལས་གཞན་ པ་ཙམ་མིན་གྱི་འདིའི་འཛིན་
སྟངས་ཀྱི་ལྡོག་ཕྱོགས་འཛིན་པའི་འགལ་བ་མི་མཐུན་ཕྱོགས་ཡིན་པས་ཡུལ་ཡང་དག་པར་
ཡོད་ པར་འཛིན་པ་ཞིག་ སྟེ། ཞེས་དང་། དབུ་མའི་རྣམ་བཤད་དགོངས་པ་རབ་་
གསལ་ལས། བདེན་འཛིན་དེ་དེ་ཁོ་ན་ཉིད་དཔྱོད་པའི་རིག་པའི་འགལ་ཟླ་མི་མཐུན་
ཕྱོགས་ཡིན་པས་མ་རིག་པར་འགྲུབ། ཅེས་གསུངས་པ་ལྟར། ཉེས་པ་ཀུན་གྱི་རྩ་བ་
བདེན་འཛིན་ཡིན་ཡང་དེ་མ་རིག་པའི་མིང་གིས་སྨོས་ན་གོང་དུ་བཤད་པ་ལྟར་དོན་དང་
ལྡན་པར་འགྱུར་བས། མདོར་ན་ཉོན་མོངས་སྣ་མང་ཞིང་དེ་རེ་རེའི་གཉེན་པོ་ཡང་
་
240



གྲངས་ཀྱིས་མི་ལང་བས་དེའི་ཕྱིར་གནད་འགག་ཆེ་ས་གཅིག་ནས་དགག་ན་འགོག་སླ་བ་ལ་
དགོངས་པ་ཡིན་ཏེ། ལམ་རིམ་ཆེན་མོ་ལས། སྔར་བཤད་པའི་མ་རིག་པའི་འཛིན་
སྟངས་ཀྱི་ཞེན་ཡུལ་དེ་ཉིད་གཞིར་བཞག་ནས་རང་གཞན་གྱི་སྐྱེ་བ་དངོས་པོར་སྨྲ་བ་རྣམས་
ཀྱིས་ཁྱད་པར་དུ་མ་ཞིག་སྒྲོ་བཏགས་པ་གྲུབ་མཐའི་དབང་གིས་བཞག་པ་ཐམས་ཅད་ནི།
མ་རིག་པའི་འཛིན་སྟངས་ཀྱི་ཡུལ་དེ་ཉིད་སུན་ཕྱུང་བ་ན་རྩ་བ་བཅད་པའི་ལྗོན་པ་ལྟར་
མཐའ་དག་ལྡོག་པར་འགྱུར་བས། ཤེས་རབ་ཅན་གྱིས་ནི་མ་རིག་པའི་ཞེན་ཡུལ་དགག་
བྱའི་རྩ་བར་ཤེས་པར་བྱ་ཡི། ཞེས་གསུངས་པའི་ཕྱིར། རྗེ་རིན་པོ་ཆེའི་གསུང་འདི་
ཙམ་གྱིས་ཀྱང་ཆོག་པར་སྣང་བས་འདིས་མཚོན། རྗེའི་གསུང་གང་དང་གང་ལའང་མ་
འབྲེལ་བ་དང་ནོར་འཕྲུལ། མེད་པའི་ཚུལ་གོ་དགོས་ཀྱི། རྒྱུ་མཚན་ཅི་ཡང་མེད་པར་
ངེད་ཅག་གི་བླ་མ་སྨྲ་བ་བླ་ན་མེད་པ་ཡིན་ཞེས་སྨྲས་ཀྱང་ཁ་ཙམ་དུ་ཟད་དོ། །འོ་ན་འདི་ལྟ་
བུ་མ་རིག་པ་ལྡོག་པའི་ཐབས་དེ་གང་ཞེ་ན། རྩ་བར། གང་ཞིག་མཐོང་བས་དེ་ལྡོག་
པ། ། རྟེན་ཅིང་འབྲེལ་བར་འབྱུང་ པར་གསུང་། ། ཞེས་ རྟེན་འབྲེལ་རྟོགས་ པའི་བློ་ལ་་
བཞེད་ཅིང་། རྒྱལ་བ་དགེ་འདུན་རྒྱ་མཚོའི་འགྲེལ་བར། རྟེན་ཅིང་འབྲེལ་བར་འབྱུང་
བའི་གནས་ལུགས་གང་ཞིག་མཐོང་བས་མ་རིག་པ་ལྡོག་པར་འགྱུར་བ་ཡིན་ཞེས་འབྲུ་ནོན་
མཛད་ནས། འོག་ཏུ། རྟེན་འབྲེལ་རྟོགས་པའི་ཤེས་རབ་དེ་ཉིད་མ་རིག་པ་བདེན་
འཛིན་དེ་དང་དམིགས་པ་གཅིག་ལ་དམིགས་ནས་འཛིན་སྟངས་དངོས་འགལ་དུ་ཞུགས་
པའི་བློ་གང་ཞིག ཡུལ་གྱི་གནས་ལུགས་རྟོགས་པའི་བློ་ཡིན་པའི་ཕྱིར་རོ། །ཞེས་རྟེན་
འབྲེལ་རྟོགས་པའི་བློ་ཡང་བདེན་འཛིན་དང་འཛིན་སྟངས་དངོས་སུ་འགལ་བ་ཡིན་པར་
གསུངས་ཤིང་། ལྕང་སྐྱ་རིན་པོ་ཆེའི་འགྲེལ་བར། འོ་ན་བདེན་འཛིན་མ་རིག་པའི་
དངོས་ཀྱི་གཉེན་པོ་སྟོབས་ལྡན་གང་ཡིན་ཞེ་ན། དེ་ནི་ཟབ་མོ་སྟོང་བ་ཉིད་རྟེན་ཅིང་
འབྲེལ་བར་འབྱུང་བ་རྟོགས་པའི་ཤེས་རབ་ཉིད་ཡིན་ཏེ། མ་རིག་པ་དང་འཛིན་སྟངས་
དངོས་འགལ་ཏུ་ཞུགས་པའི་སྒོ་ནས་དངོས་པོའི་གནས་ལུགས་ཇི་ལྟ་བ་བཞིན་དུ་མཐོང་
བའི་བློ་ཡིན་པའི་ཕྱིར། ཞེས་སྟོང་ཉིད་རྟེན་འབྲེལ་དུ་རྟོགས་པའི་བློ་བདེན་འཛིན་དང་
འཛིན་སྟངས་དངོས་སུ་འགལ་བར་ཡང་གསུངས་སོ། །དེ་དག་ལ་དཔྱད་པའི་ཚེ་ཁོ་བོའི་
རྣམ་རྟོག་ལ། རྟེན་ཅིང་འབྲེལ་བར་འབྱུང་བ་རྟོགས་པའི་བློ་ཀུན་རྫོབ་རྣམ་ཅན་མིན་
241



ནམ། དེ་སྐབས་འདིའི་བདེན་འཛིན་མ་རིག་པ་དང་འཛིན་སྟངས་དངོས་སུ་འགལ་
ཚུལ་ཅི་ལྟར་ཡིན་སྙམ་དུ་དོགས་སོ། །འོན་ཀྱང་དེ་ལྟ་བུ་དོགས་པ་ཁོང་རྣམ་པ་ལ་མི་འཆར་
བའི་ཚོད་མི་སྣང་བས་བཤད་རྒྱུ་ཞིག་རྙེད་ན་འོག་ཏུ་དཔྱད་པར་བྱའོ། །ཁྱོད་ཀྱི་བསྟན་
པའི་ གནད་ ཉིད་ དུ། ། ཞེས་ པའི་ བསྟན་ པའི་ གནད་ དེ་ རྟེན་ འབྲེལ་ ལ་ བྱ་ དགོས་ ཏེ།
དཔེར་ན་མཛོད་ཀྱི་སྒོ་ལྕགས་འབྱེད་པའི་གནད་ལྡེ་མིག་ལ་ཐུག་པ་བཞིན་དུ། བསྟན་
པའི་སྙིང་པོ་སྟོང་བ་ཉིད་རྣམ་པར་འབྱེད་པའི་ཐབས་སམ་གནད་རྟེན་འབྲེལ་ལ་ཐུག་པ་
ཡིན་པའི་ཕྱིར། ཡང་བསྟོད་པའི་སྒོར་ནི་སུ་ཞིག་གིས། ། ཞེས་པའི་ར་སྒྲ་དེ་ལྷག་པའི་
སྐྱོན་མིད་དེ། སློབ་དཔོན་ཨ་ནུས་སུ་དུ་ཏུ་ན་ལ་རྣམས་གནས་གཞིའི་སྒྲ་ལ་འཇུག་པར་
བཤད་པ་བཞིན་དུ། འདིར་ཡང་བསྟོད་པའི་སྒོ་ལ་ནི་ཟེར་རྒྱུའི་ལ་སྒྲ་དེ་ཚིག་སྡེབ་པའི་
དབང་གིས་ར་སྒྲུར་བསྡུས་པ་ཡིན་པའི་ཕྱིར་རོ། །འོ་ན་གཞན་དུ་མི་སྨྲ་བས་སྐྱབས་སུ་འགྲོ་
ཚུལ་གྱི་ཚིག་གང་གིས་ཐོན་ཞེ་ན། སྟོན་པ་ཞེས་བྱ་ཁྱོད་ཉིད་དེ། །ཞེས་པའི་ཉིད་ཀྱི་སྒྲས་
ཐོན་ནོ། །ཚིག་གཞན་རྣམས་འགྲེལ་བ་དག་ལས་ཤེས་པར་བྱའོ། །
གཉིས་པ་སྐྱབས་ཀྱི་ཡོན་ཏན་ཤེས་པའི་སྒོ་ནས་སྐྱབས་སུ་འགྲོ་ཚུལ་འཆད་པ་ལ།
ཕན་མཛད་ཁྱོད་ཀྱིས་འགྲོ་བ་ལ། ། སྨན་པའི་སླད་དུ་བཀའ་སྩལ་པ། །བསྟན་པའི་སྙིང་བོ་
སྟོང་བ་ཉིད། །ངེས་པའི་རྒྱུ་མཚན་ཟླ་མེད་པ། །རྟེན་ཅིང་འབྲེལ་བར་འབྱུང་བའི་ཚུལ། །
འགལ་བ་དང་ནི་མ་གྲུབ་པར། །མཐོང་བ་འདི་ཡིས་ཁྱོད་ཀྱི་ལུགས། །ཇི་ལྟར་ཁོང་དུ་ཆུད་
པར་ནུས། ། ཁྱོད་ཀྱི་ནམ་ཞིག་སྟོང་བ་ཉིད། ། རྟེན་འབྱུང་དོན་དུ་མཐོང་བ་ན། །རང་
བཞིན་གྱིས་ནི་སྟོང་བ་ལ། །བྱ་བྱེད་འཐད་པའང་མི་འགལ་ཞིང་། ། དེ་ལས་ལྡོག་ པར་
མཐོང་བ་ན། ། སྟོང་ལ་བྱ་བ་མི་རུང་ཞིང་། །བྱ་དང་བཅས་ལ་སྟོང་མེད་པས། །ཉམ་ངའི་
གཡང་དུ་ལྟུང་བར་བཞེད། །དེ་ཕྱིར་ཁྱོད་ཀྱི་བསྟན་པ་ལ། །རྟེན་འབྱུང་མཐོང་བ་ལེགས་
པོར་བསྔགས། ། དེ་ཡང་ཀུན་ཏུ་མེད་པ་དང༌། ། རང་བཞིན་གྱིས་ནི་ཡོད་པས་མིན། །
ལྟོས་མེད་ནམ་མཁའི་མེ་ཏོག་བཞིན། །དེས་ན་མ་བརྟེན་ཡོད་མ་ཡིན། །ངོ་བོས་གྲུབ་ན་དེ་
འགྲུབ་པ། ། རྒྱུ་དང་རྐྱེན་ལ་ལྟོས་པ་འགལ། །དེ་ཕྱིར་བརྟེན་ནས་འབྱུང་བ་ལས། ། མ་
གཏོགས་ཆོས་འགའ་ཡོད་མིན་པས། ། རང་བཞིན་གྱིས་ནི་སྟོང་བ་ལས། །མ་གཏོགས་
ཆོས་འགའ་མེད་པར་གསུང་། །རང་བཞིན་ལྡོག་པ་མེད་པའི་ཕྱིར། ། ཆོས་རྣམས་རང་
242



བཞིན་འགའ་ཡོད་ན། །མྱ་ངན་འདས་པ་མི་རུང་ཞིང༌། ། སྤྲོས་ཀུན་ལྡོག་པ་མེད་པར་
གསུངས། །དེ་ཕྱིར་རང་བཞིན་རྣམ་ བྲལ་ཞེས། ། སེངྒེའི་སྒྲ་ཡིས་ཡང་ཡང་དུ། ། མཁས་
པའི་ཚོགས་ སུ་ལེགས་གསུངས་པ། ། འདི་ལ་ སུ་ཡིས་འགོངས་པར་ནུས། ། རང་བཞིན་
འགའ་ཡང་མེད་པ་དང་། ། འདི་ལ་བརྟེན་ནས་འདི་འབྱུང་བའི། ། རྣམ་གཞག་ཐམས་
ཅད་འཐད་པ་གཉིས། ། མི་འགལ་འདུ་བ་སྨོས་ཅི་དགོས། ། བརྟེན་ནས་འབྱུང་བའི་རྒྱུ་
མཚན་གྱིས། །མཐར་ལྟ་བ་ལ་མི་བརྟེན་ཞེས། །ལེགས་གསུངས་འདི་ནི་མགོན་ཁྱོད་ཀྱི། །
སྨྲ་བ་བླ་ན་མེད་པའི་རྒྱུ། །འདི་ཀུན་ངོ་བོས་སྟོང་བ་དང༌། །འདི་ལས་འདི་འབྲས་འབྱུང་
བ་ཡི། །ངེས་པ་གཉིས་པོ་ཕན་ཚུན་དུ། ། གེགས་མེད་པར་ནི་གྲོགས་བྱེད་པ། །འདི་ལས་
ངོ་མཚར་གྱུར་པ་དང༌། ། འདི་ལས་རྨད་དུ་བྱུང་བ་གང་། །ཚུལ་འདིས་ཁྱོད་ལ་བསྟོད་ན་
ནི། ། བསྟོད་པར་འགྱུར་གྱི་གཞན་དུ་མིན། ། རྨོངས་པས་བྲན་དུ་བཟུང་བ་ཡིས། ། གང་
ཞིག་ཁྱོད་དང་ཞེ་འགྲས་པ། །དེ་ཡིས་རང་བཞིན་མེད་པའི་སྒྲ། །མི་བཟོད་གྱུར་ལ་མཚར་
ཅི་ཡོད། ། ཁྱོད་ཀྱི་གསུང་གི་གཅེས་པའི་མཛོད། ། བརྟེན་ནས་འབྱུང་བར་ཁས་བླངས་
ནས། །སྟོང་ཉིད་ང་རོ་མི་བཟོད་པ། །འདི་ལ་ཁོ་བོ་ངོ་མཚར་གྱུར། །རང་བཞིན་མེད་ལ་
བཀྲི་བའི་སྒོ། །བླ་མེད་རྟེན་ཅིང་འབྲེལ་འབྱུང་གི། མིང་ཉིད་ཀྱིས་ནི་རང་བཞིན་དུ། །
འཇིག་ན་ད་ཀོ་སྐྱེ་བོ་འདི། ། འཕགས་མཆོག་རྣམས་ཀྱིས་ལེགས་བགྲོད་པའི། །འཇུག་
ངོགས་ཟླ་དང་བྲལ་གྱུར་པ། །ཁྱོད་དགྱེས་གྱུར་པའི་ལམ་བཟང་དེར། ། ཐབས་གང་གིས་
ནི་དཀྲི་བར་བྱ། །རང་བཞིན་བཅོས་མིན་ལྟོས་མེད་དང་། །རྟེན་འབྲེལ་ལྟོས་དང་བཅོས་
མ་གཉིས། ། ཇི་ལྟ་བུར་ན་གཞི་གཅིག་ལ། ། མི་འགལ་འདུ་བ་ཉིད་དུ་འགྱུར། །དེ་ཕྱིར་
བརྟེན་ནས་འབྱུང་བ་གང༌། །རང་བཞིན་གྱིས་ནི་གདོད་མ་ནས། །རྣམ་པར་དབེན་ཡང་
དེར་སྣང་བས། ། འདི་ཀུན་སྒྱུ་མ་བཞིན་དུ་གསུངས། ། ཁྱོད་ཀྱིས་ཇི་ལྟར་བསྟན་པ་ལ། །
རྒོལ་བ་འགས་ཀྱང་ཆོས་མཐུན་དུ། ། གླགས་མི་རྙེད་པར་གསུངས་པ་ཡང་། །འདི་ཉིད་
ཀྱིས་ནི་ལེགས་པར་ཁུམས། ། ཅི་སླད་ཅེ་ན་འདི་ བཤད་པས། ། མཐོང་དང་མ་མཐོང་
དངོས་པོ་ལ། །སྒྲོ་འདོགས་པ་དང་སྐུར་འདེབས་ཀྱི། །གོ་སྐབས་རིང་དུ་མཛད་ཕྱིར་རོ། །
ཁྱོད་ཀྱི་སྨྲ་བ་ཟླ་མེད་པར། །མཐོང་བའི་རྒྱུ་མཚན་རྟེན་འབྱུང་གི། ལམ་འདི་ཉིད་ཀྱིས་
གསུང་གཞན་ཡང་། ། ཚད་མར་གྱུར་པར་ངེས་པ་སྐྱེ། ། ཞེས་ སོ། ། དེ་ཡང་། ཕན་་་་
243



མཛད་ཁྱོད་ཀྱིས་འགྲོ་བ་ལ། ། ཞེས་པས་སྐྱབས་སྟོན་པ་པོ་སངས་རྒྱས་ཀྱི་ཡོན་ཏན་བསྟན་
ཅིང་། སྨན་པའི་སླད་དུ་བཀའ་སྩལ་པ། ། ཞེས་སོགས་ཀྱིས་སྐྱབས་དངོས་ཆོས་ཀྱི་ཡོན་
ཏན་བསྟན་ཏོ། ། རང་བཞིན་གྱིས་ནི་སྟོང་བ་དང༌། ། ཞེས་པའི་དང་སྒྲ་མ་དག་པ་ཡིན་
པས་རང་བཞིན་གྱིས་ནི་སྟོང་པ་ལ་ཞེས་ལ་སྒྲར་བསྒྱུར་དགོས་ཏེ། དེ་གང་ལས་ཤེས་ཤེ་
ན། སྟོང་ལ་བྱ་བ་མི་རུང་ཞིང་། །བྱ་དང་བཅས་ལ་སྟོང་མེད་པས། །ཞེས་ལ་སྒྲ་བྱུང་བ་
འདིས་ཤེས་སོ། ། རང་བཞིན་གྱིས་གྲུབ་ པ་འདོད་པའི་ཕྱོགས་ལ་བྱ་བྱེད་མི་རུང་ཞིང་།
དེ་ལས་ལྡོག་པའི་ཕྱོགས་ལ་དེ་དག་རུང་བའི་ཚུལ་ཤེས་པར་བྱེད་པ་ལ་རིགས་པའི་གནད་
ཕྲ་མོ་འདི་ཤེས་དགོས་ཏེ། རྩ་ཤེས་རྣམ་བཤད་རིགས་ པའི་རྒྱ་ མཚོ་ལས། དེ་ཡང་
འབྲས་བུ་སྐྱེ་བ་ལ་མངོན་དུ་ཕྱོགས་པའི་དུས་ནི་སྐྱེ་བའི་དུས་ཡིན་ལ། སྐྱེས་ཟིན་པའི་
དུས་ནི་སྐྱེས་པའི་དུས་ཡིན་པས། ཞེས་གསུངས་པ་ལྟར། སྐྱེ་བའི་དུས་རྒྱུ་དུས་དང་
སྐྱེས་པའི་དུས་རང་དུས་ལ་བྱེད་པས་དུས་དེ་གཉིས་ཐ་དད་དུ་གོ་དགོས་མོད། འོན་ཀྱང་
མྱུ་གུ་སྐྱེ་བ་མྱུ་གུ་འདུས་བྱས་སུ་མཚོན་པའི་མཚན་ཉིད་ཡིན་པས་མྱུ་གུ་སྐྱེ་བ་མྱུ་གུའི་དུས་སུ་
ཡོད་པར་འདོད་དགོས་ཏེ། སྐྱེ་སོགས་མཚན་ཉིད་བཞི་མཚན་གཞི་དང་དུས་མཉམ་
ཡིན་པའི་ཕྱིར་རོ། །དེ་ཡང་མྱུ་གུ་སྐྱེའོ་ཞེས་ཐ་སྙད་བྱེད་པ་ན་སྐྱེ་རྒྱུའི་མྱུ་གུ་བྱེད་པ་པོ་དང་
རྟེན་ཡིན། དེའི་ཚེ་མྱུ་གུ་སྐྱེ་བ་དེ་མྱུ་གུའི་བྱ་བ་དང་མྱུ་གུ་ལ་བརྟེན་པ་ཡིན་པར་མདོ་སྡེ་
བ་ཡན་ཆད་ཀུན་གྱིས་འདོད་དོ། །སྤྱིར་སྐྱེ་རྒྱུ་མྱུ་གུ་བྱེད་པ་པོ་རྟེན་ཡིན་པ་དང་མྱུ་གུའི་སྐྱེ་
བ་དེ་ལ་བརྟེན་པའི་བྱ་བ་ཡིན་པའི་རྟེན་དང་བརྟེན་པའི་ཚུལ་འདི་ནི་སྐྱེ་བ་ ཐ་སྙད་དུ་
འདོད་པའི་ལུགས་ལ་མི་རིགས་པ་མེད་ཀྱང་སྐྱེ་བ་དོན་དམ་པར་འདོད་པའི་ལུགས་ལ་
འགལ་བ་ཡིན་ཏེ། རྟེན་དང་བརྟེན་པའི་ཚུལ་རང་བཞིན་གྱིས་གྲུབ་པ་ཡིན་ན། རང་
བཞིན་གྱིས་གྲུབ་ན་དུས་ནམ་ཡང་གཞན་དུ་མི་འགྱུར་བ་ཞིག་ཡིན་དགོས་པའི་གནད་ཀྱིས་
དུས་རྟག་ཏུ་རྟེན་དང་བརྟེན་པ་ཡིན་དགོས་པའི་ཕྱིར་མྱུ་གུ་སྐྱེ་བ་ལ་མངོན་དུ་ཕྱོགས་པའི་
དུས་སུ་ཡང་མྱུ་གུ་སྐྱེ་བའི་རྟེན་དུ་མྱུ་གུ་ཡོད་པར་འགྱུར་ཞེས་ཕ་རོལ་པོ་ལ་འགལ་བ་སྟོན་
ཏོ། །དབུ་མ་པས་རྟེན་དང་བརྟེན་པ་ཐ་སྙད་བཏགས་པ་ཙམ་དུ་ཁས་ལེན་པས་ལན་ཅིག་
རྟེན་དང་བརྟེན་པར་སོང་ཡང་དུས་ཐམས་ཅད་དུ་དེ་ལྟ་མི་དགོས་ཞེས་བཞེད་དོ། །འདི་
ཤིན་ཏུ་དཀའ་ས་ཡིན་ཏེ། རྩ་ཤེས་རྣམ་བཤད་ལས། དེ་ལ་སྐྱེ་བས་འབྲས་བུ་སྐྱེད་པ་
244



༨་
དང་དེ་མིན་པའི་རྒྱུ་རྐྱེན་གྱིས་སྐྱེད་པ་གཉིས་གང་འགོག་པའི་སྐབས་སུ་ཡང་། དཀའ་ས་
ནི་སྐྱེ་བཞིན་པའི་མྱུ་གུ་ལ་སོགས་པ་སྐྱེ་བ་འདི་ཡིན་ཏེ། འདི་རང་གིས་ཀྱང་ཐ་སྙད་དུ་
ཁས་ལེན་པས་ཕ་རོལ་པོའི་འདོད་པ་ཇི་ལྟར་བཀག་པའི་སྤུ་རིས་ཕྲ་མོ་རྣམས་མ་ཕྱེད་ན།
ཕར་ལ་བཀག་པ་ཐམས་ཅད་རང་ལ་མཚུངས་པར་འགྱུར་རོ། །ཞེས་གསུངས་པའི་ཕྱིར།
དེ་ཡང་མདོར་བསྡུ་ན་མྱུ་གུ་སྐྱེ་བ་ལ་མངོན་དུ་ཕྱོགས་པའི་དུས་སུ་བྱེད་པ་པོ་རྟེན་མྱུ་གུ་མེད་
ཀྱང་དེ་ལ་བརྟེན་པའི་མྱུ་གུ་སྐྱེ་བའི་བྱ་བ་ཡོད་པར་འདོད་ལ། དེའི་དུས་སུ་མྱུ་གུ་མེད་
བཞིན་དུ་མྱུ་གུ་སྐྱེ་བ་དེའི་ཆོས་སུ་འཇོག་པ་ནི། ད་གཟོད་མྱུ་གུ་འབྱུང་འགྱུར་ལ་བསམ་
ནས་འཇོག་པ་སྐྱེ་བ་རྟོག་པས་བཏགས་པ་ཙམ་དུ་ཁས་ལེན་ན་རུང་ཡང་། སྐྱེ་བ་དོན་
དམ་པར་གྲུབ་པར་འདོད་ན་དུས་དེར་མྱུ་གུ་ཡང་ཡོད་དགོས་ཏེ། རྟེན་དང་བརྟེན་པ་
དུས་ནམ་ཡང་མི་འཁྲུལ་བའི་ཕྱིར། ཚུལ་འདི་འགོག་པ་ལ་བྱེ་བྲག་སྨྲ་བ་ལྟ་བུའི་ལུགས་
འགོག་མི་དཀའ་ཡང་། མདོ་སྡེ་བ་ལ་སོགས་པས་རྒྱུ་དུས་ན་འབྲས་བུ་མེད་པར་འདོད་
པའི་ལུགས་ཤིན་ཏུ་འགོག་དཀའ་བ་ཡིན་ཏེ། དེ་ཉིད་ལས། དུས་གཉིས་རིམ་ཅན་དུ་
ཁས་ལེན་ན་དགག་སླ་བས། རྒྱུ་དུས་ན་འབྲས་བུ་མེད་པར་སྨྲ་བའི་དངོས་སྨྲ་བ་ལ་དུས་
གཉིས་སྔ་ཕྱི་བར་འདོད་དགོས་ལུགས་སྟོན་དཀའོ། །ཞེས་གསུངས་པའི་ཕྱིར། དེས་ན་
གོང་དུ་བཤད་པའི་རིགས་པ་རྣམས་ལ་གོ་རྒྱུ་ཞིག་མ་རྙེད་པར་སྐྱེ་བ་དོན་དམ་པར་གྲུབ་པ་
མི་འཐད་ཅེས་མང་དུ་སྨྲས་ཀྱང་ཚིག་ཙམ་དུ་ཟད་དོ། ། ལྟོས་མེད་ནམ་མཁའི་མེ་ཏོག་
བཞིན། །ཞེས་པ་ལ་གཞི་གྲུབ་ན་ལྟོས་ནས་གྲུབ་པ་དགོས་ཀྱང་ལྷན་ཅིག་པའི་བུམ་པ་དང་
སྣམ་བུ་གཉིས་གཅིག་གཅིག་ལ་ལྟོས་ནས་གྲུབ་པ་མ་ཡིན་ལ། འོན་ཀྱང་བུམ་པ་སྣམ་བུ་
མ་ཡིན་ཞེས་པའི་ཐ་སྙད་ནི་བུམ་པ་སྣམ་བུ་ལ་ལྟོས་པའི་རྒྱུ་མཚན་གྱིས་ཡིན་པའང་ཤེས་
དགོས་སོ། །ཉན་ཐོས་སྡེ་བ་གནས་མ་བུ་བ་ སོགས་འབྲས་བུ་རྣམས་རྒྱུ་ལ་ལྟོས་ཀྱང་རྒྱུ་
འབྲས་བུ་ལ་མི་ལྟོས་པར་འདོད་དེ། དེའི་རྒྱུ་མཚན་ཐར་གཏུགས་པ་ནི། ནོར་གསོག་
པའི་སྔ་རོལ་ན་ནོར་གསོག་མཁན་ཡོད་ནས་ནོར་གསོག་དགོས་ཀྱི། དེ་ལྟ་མིན་ན་མོ་
གཤམ་གྱི་བུས་ཀྱང་ནོར་གསོག་པར་འགྱུར་བས། དེའི་ཕྱིར་རྒྱུ་རྣམས་འབྲས་བུའི་སྔ་
རོལ་ན་རང་གི་ངོ་བོས་གྲུབ་པར་འདོད་དོ། ། ལུགས་དམ་པ་འདིས་ནོར་གསོག་མཁན་
ཞེས་པ་གསོག་རྒྱུའི་ནོར་ལ་ལྟོས་ནས་བཞག་པ་མ་གཏོགས། དེ་དེ་ལ་མ་ལྟོས་པར་བཞག་
245



ན་མོ་གཤམ་གྱི་བུ་ཡང་ནོར་གསོག་མཁན་ཡིན་ཞེ་ན་སྐྱོན་ཅི་ཡོད་ཅེས་སྨྲའོ། །དེའི་ཕྱིར་
ནས་ལ་ས་བོན་ཟེར་ཡང་རྡོ་ལ་མི་ཟེར་བའི་རྒྱུ་མཚན་མྱུ་གུ་ལ་ལྟོས་ནས་བཞག་པར་ཤིན་ཏུ་
གསལ་བས་ས་མྱུག་ཕན་ཚུན་ལྟོས་གྲུབ་དང་ས་སྨྱུག་ཅེས་པ་ཐ་སྙད་བཏགས་པ་ཙམ་དུ་
གྲུབ་ལུགས་དེ་ཡིན་ཞིང་། ཐ་སྙད་འདོགས་པའི་གཞི་དེ་གདོད་མ་ནས་ངོ་བོས་གྲུབ་པར་
དངོས་སྨྲ་བས་འདོད་ལ་ཐལ་འགྱུར་བས་གློ་བུར་དུ་བྱུང་བར་འདོད་པ་ལ་ཡང་རྒྱུ་མཚན་
ཆེན་པོ་ཡོད་དོ། །ངོ་བོས་གྲུབ་ན་དེ་འགྲུབ་པ། ། རྒྱུ་དང་རྐྱེན་ལ་ལྟོས་པ་འགལ། ཞེས་
པ་ལ་འདི་ལྟར་དཔྱད་དེ། རྩ་ཤེས་ཊིཀ་ཆེན་ལས། དེ་ཡང་རང་རང་གི་རྒྱུ་རྐྱེན་ལ་
བརྟེན་ནས་བྱུང་ན་བྲལ་འབྲས་མ་གཏོགས་པ་རྣམས་དངོས་པོ་ལ་བྱ་དགོས་ལ། དེ་མིན་
པའི་རྟེན་འབྱུང་རྣམས་ནི། ཆོས་གཞན་ལ་བརྟེན་ནས་བྱུང་བ་ཡིན་ཡང་ལྟོས་ས་དེ་དེའི་
རྒྱུ་རྐྱེན་མ་ཡིན་ནོ། །ཞེས་བྱུང་བ་འདི་གལ་ཏེ་ཡི་གེ་དག་ན། བྲལ་འབྲས་མ་གཏོགས་པ་
རྣམས་ཆོས་གཞན་ལ་བརྟེན་ནས་བྱུང་བ་ཡིན་ཡང་། བྲལ་འབྲས་ནི་རྒྱུ་རྐྱེན་ལ་བརྟེན་
ནས་བྱུང་བ་ཡིན་ཞེས་ཁས་ལེན་དགོས་ཏེ། དེ་ལྟར་མི་འཆད་པར་གཞུང་གི་ཚིག་ཟིན་
གཞན་དུ་དྲངས་ནས་འཆད་ན། མཁས་གྲུབ་རྗེའི་ཞལ་ནས། བློས་ཅི་ཙམ་བརྟགས་
ཀྱང་རྒྱུད་སྡེ་གོང་འོག་ཐེག་པ་ཆེ་ཆུང་གྲུབ་མཐའ་སོ་སོའི་གཞུང་ལུགས་དེ་དག་ལ་རིགས་
པ་འདིས་གནོད་ཅེས་བྱ་བ་དང་། རང་ཚིག་འགལ་བའི་ཉེས་པ་འདི་ཡོད་ཅེས་བྱ་བའི་
དྲི་ཙམ་ཡང་མེད་པར་མངོན་སུམ་གྱིས་གྲུབ་པ་འདི་ཉིད་རིགས་པ་ཡང་དག་ཡིན་ནོ། །
ཞེས་རྗེ་རིན་པོ་ཆེའི་གསུང་གི་ཚིག་ཟིན་ལ་རིགས་པའི་གནོད་པ་གཏན་ནས་མེད་པར་
གསུངས་པ་ཅི་ལྟར་དྲངས། ཁྱེད་ཅག་ལྟར་ན་བྲལ་འ བྲས་མ་གཏོགས་པ་རྣམས་རྒྱུ་རྐྱེན་
ལ་བརྟེན་ནས་བྱུང་བ་མ་ཡིན་གསུང་བ་ལ་རིགས་པས་གནོད་དེ། བྲལ་འབྲས་རྟག་པ་
ཡིན་པའི་ཕྱིར་ཏེ། བྲལ་འབྲས་ལ་རྒྱུ་རྐྱེན་མེད་པའི་ཕྱིར་ཞེས་པའི་རིགས་པས་གནོད་
དོ། །དེས་ན་བྲལ་འབྲས་སྔོན་མེད་པའི་ཆོས་ཞིག་ལམ་བདེན་སྒོམ་སྟོབས་ཀྱིས་གསར་དུ་
བྱུང་བ་ཡིན་པས་རྒྱུ་རྐྱེན་ལ་བརྟེན་ནས་ཐོབ་པ་ཡིན་ཞིང༌། འོན་ཀྱང་རྒྱུ་རྐྱེན་གྱིས་རྒྱུ་
བྱས་པ་ལ་བརྟེན་ནས་ཐོབ་པ་མ་ཡིན་ཟེར་དགོས་ཏེ། རྟག་པ་ལ་རྒྱུས་བྱེད་པ་འགལ་
བའི་ཕྱིར་རོ། ། གཞན་ཡང་ཁོ་བོ་ལ་རྣམ་རྟོག་གཞན་ཞིག་ཀྱང་འཆར་ཏེ། འདི་བའི་
ལུགས་ལ་ཉོན་མོངས་ཞིག་པ་འདུ་བྱས་ སུ་ བཞེད་ པ་ལྟར་ཉོན་མོངས་ཟད་པ་དང་ཉོན་
246



མོངས་བྲལ་བ་འདུ་བྱས་སུ་བཞེད་པའི་ཕྱིར་སྙམ་མོ། །འདི་ལྟར་བཞེད་ན་ཉོན་མོངས་
ཞིག་པ་དང་ཉོན་མོངས་བྲལ་བ་རྣམས་བྲལ་འབྲས་སུ་མི་བཞེད་པའི་རྒྱུ་མཚན་ཡང་མེད་
པས། དེས་ན་མཐོང་སྤང་ཉོན་མོངས་དེའི་རྒྱུ་རྐྱེན་གྱི་རྒྱུན་ཆད་པ་ལས་དེའི་རིགས་འདྲ་
ཕྱི་ མ་ མ་ སྐྱེས་ པ་ ཡང་ བྲལ་ འབྲས་ ཡིན་ པར་ ཐལ། འདོད་ པའི་ ཕྱིར། འདོད་ན།
ཉོན་མོངས་ཀྱི་རྒྱུ་རྐྱེན་ཆད་པ་ལས་དེའི་རིགས་འདྲ་ཕྱི་མ་མ་སྐྱེས་པ་ཡང་བྲལ་འབྲས་ཡིན་
པར་ཐལ། འདོད་པའི་ཕྱིར། འདོད་ན། དེ་འདྲའི་བྲལ་འབྲས་ཆོས་ཅན། རྟག་
པ་མ་ཡིན་པར་ཐལ་འདུ་བྱས་ཡིན་པའི་ཕྱིར། མ་གྲུབ་ན། དེ་ཆོས་ཅན། འདུ་བྱས་
ཡིན་པར་ཐལ། མ་འོངས་པ་ཡིན་པའི་ཕྱིར་ཏེ། མྱང་འདས་བརྟག་པའི་རྩ་ཤེས་ཊིཀ་
ཆེན་ལས། འདིར་ཉོན་མོངས་ཀྱི་ས་བོན་སྤངས་པ་དང་ཉེར་ལེན་གྱི་ཕུང་པོའི་སྣང་བ་
ནུབ་པའི་གཞིར་གྱུར་པའི་སེམས་ཀྱི་ཆོས་ཉིད་མྱང་འདས་སུ་བྱ་ཡི། ཉོན་མོངས་ལ་
སོགས་པའི་རྒྱུ་རྐྱེན་ཆད་པ་ལས་ཕྱི་མའི་རིགས་འདྲ་མ་སྐྱེས་པ་ནི་མྱང་འདས་སུ་མི་བྱ་སྟེ།
དེ་ནི་རྒྱུ་སྔ་མ་ཟད་པས་སྐྱེད་པའི་མ་འོངས་པ་ཡིན་པར་བཤད་ཟིན་པའི་ཕྱིར། ཞེས་
གསུངས་ པའི་ཕྱིར། འདི་ཁོ་བོའི་རྣམ་ རྟོག་ལ་ཤར་ཚོད་ ཡིན་ པས་ མཁས་ པ་རྣམས་
བརྟག་པར་བྱ། ཐལ་འགྱུར་པས་རྐྱེན་བཞི་ཁས་ལེན་པར་མ་ཟད་གཟུགས་ལ་ཡང་
མཚུངས་པ་དེ་མ་ཐག་རྐྱེན་བཞེད་དེ། ས་བོན་འགགས་མ་ཐག་པ་མྱུ་གུའི་མཚུངས་པ་དེ་
མ་ཐག་རྐྱེན་དུ་འཇུག་འགྲེལ་ལས་བཤད་པ་ལྟར་བཞེད་དོ། །འོན་ཀྱང་དེ་མ་ཐག་རྐྱེན་ལ་
འགགས་མ་ཐག་པ་དང་འདས་པ་ཡིན་མི་དགོས་སོ། ། འོ་ན་མཛོད་ལས། དྲུག་པོ་་
འདས་མ་ཐག་པ་ཡི། ། རྣམ་ ཤེས་ གང་ཡིན་དེ་ཡིད་དོ། ། ཞེས་པ་ཅི་ལྟར་དྲངས་ཤེ་ན།
རྣམ་ཤེས་རིགས་མཐུན་དུ་མ་ཅིག་ཅར་སྐྱེ་མི་སྲིད་པ་ཡིན་པས། དེས་ན་ཤེས་པ་སྔ་མ་
འགགས་ནས་ཤེས་པ་ཕྱི་མ་སྐྱེ་བའི་གོ་སྐབས་མ་བྱིན་ན་ཤེས་པ་ཕྱི་མ་སྐྱེ་བར་མི་འགྱུར་བའི་
རྒྱུ་མཚན་གྱིས། ཤིས་པ་དེའི་དེ་མ་ཐག་རྐྱེན་ཡིན་ན་རང་ཉིད་འགགས་ནས་ཤེས་པ་ཕྱི་
མ་སྐྱེད་དགོས་པ་ལ་དགོངས་ཀྱི། དེ་ལྟ་མ་ཡིན་ན་རྣམ་ཤེས་དྲུག་གང་རུང་འདས་མ་
ཐག་པའི་རྣམ་ཤེས་ཡིད་ཡིན་པར་གསུངས་མི་རིགས་ཏེ། མཛོད་ལུགས་རྣམ་ཤེས་ཞིག་
པ་ཡིད་དུ་ཁས་མི་ལེན་པའི་ལུགས་ཡིན་པས་སོ། ། སྤྲོས་ཀུན་ལྡོག་པ་མེད་པར་གསུངས། །
ཞེས་པའི་སྤྲོས་པ་ནི་རྣམ་པར་རྟོག་པ་ལས་བྱུང་བའི་སེམས་ཀྱི་སྤྲོས་པ་ཡིན་ལ། དེ་ལྡོག་
247



པ་ནི་སྟོང་བ་ཉིད་ལ་གཉིས་སྣང་ནུབ་པའི་ཚུལ་གྱིས་མཉམ་པར་བཞག་པའི་ཚེ་ན་ལྡོག་གོ།
ལྡོག་ཚུལ་འདི་ནི་གསང་སྔགས་ལམ་ལ་ལྟོས་ན་རགས་པ་ཡིན་ཞིང་། སྔགས་ཀྱི་སྐབས་སུ་
ཀུན་རྟོག་བརྒྱད་ཅུའི་བཞོན་བྱར་གྱུར་པའི་རླུང་ཐམས་ཅད་རྡོ་རྗེ་བཟླས་པའི་སྲོག་རྩོལ་
གྱིས་རྩ་དབུ་མའི་ནང་དུ་ཐིམ་པ་ལས་བྱུང་བའི་ལྷན་སྐྱེས་ཀྱི་ཡེ་ཤེས་ཡུལ་དེ་ཁོ་ན་ཉིད་ཀྱི་
དོན་ལ་རོ་གཅིག་ཏུ་ཞུགས་པའི་ཚེ་ན་གཏན་དུ་ལྡོག་གོ། འདི་ལ་སུ་ཡིས་འགོང་བར་
ནུས། །ཞེས་པའི་འགོང་འདི་ལ་ས་ཡི་ཡང་འཇུག་ཆོད་དམ་སྙམ་སྟེ། འགོངས་ཞེས་པ་
འདས་པའི་དོན་ལ་འཇུག་པ་ཡིན་པས་དེས་ན་བཀའ་འདི་ལས་ སུ་ཡིས་འགོངས་པ་སྟེ་
འདའ་བར་ནུས་ཞེས་འབྲུ་ནོན་ན་ལེགས་སམ་ཡང་ན། འགྲེལ་བ་དག་ལས་འགོང་བ་ནི་
སྨད་པ་དང་རྒོལ་བ་ཡིན་ཞེས་བཤད་པ་ལྟར་འཁུ་བའི་དོན་དུ་བཤད་ཀྱང་འགལ་བ་མེད་
དོ། །འགྲེལ་བ་རྣམས་སུ། རང་བཞིན་འགའ་ཡང་མེད་པ་དང་། །འདི་ལ་བརྟེན་ནས་
འདི་འབྱུང་བའི། །ཞེས་པ་ལ། རང་བཞིན་འགའ་ཡང་མེད་པ་དང་རྒྱུ་འདི་ལ་བརྟེན་
ནས་འབྲས་བུ་འདི་འབྱུང་ཞེས་བཀྲལ་བ་ཡོད་ཀྱང་འདི་ཞེས་པའི་ཉེ་ཚིག་སྟོང་བ་ཉིད་རང་
ལ་སྙེག་དགོས་པས། དེས་ན་འདི་ལྟར་བཤད་དེ། ཤེས་རབ་སྙིང་པོ་ལས། སྟོང་བ་
ཉིད་གཟུགས་སོ། ། ཞེས་སྟོང་བ་ཉིད་གཟུགས་ལ་སོགས་པའི་ཆོས་ཐམས་ ཅད་ཀྱི་རྒྱུད་
གསུངས་པ་བཞིན་དུ་འདིར་ཡང་། རང་ཚོ་ལ་སྣང་བའི་རི་ར་བ་ཁང་ཁྱིམ་སོགས་སྟོང་
བ་སྟེ་མེད་པ་ཡིན་ཞིང༌། མེད་པ་འདིས་རི་ར་བ་སོགས་སུ་སྤྲུལ་བ་ཡིན་པས། དཔེར་
ན་བུམ་པའི་ཆོས་ཉིད་སྟོང་བ་ཉིད་ཡིན་ཡང་དེ་ཉིད་བུམ་པར་བརྫུ་ནས་རང་ཚོ་ལ་ཤར་བ་
ཡིན་པའི་རྒྱུ་མཚན་གྱིས་ཀུན་རྫོབ་པའི་ཆོས་ཐམས་ཅད་སྟོང་བ་ཉིད་ཀྱི་རྣམ་འགྱུར་དུ་
གསུངས་པ་ཡིན་ཏེ། འཇུག་པ་ལས། དེ་ཕྱིར་དངོས་པོ་ཐམས་ཅད་སྟོང་ན་ཡང་། །
སྟོང་ཉིད་དག་ལས་རབ་ཏུ་སྐྱེ་བར་འགྱུར། །ཞེས་འབྲས་བུ་ཐམས་ཅད་སྟོང་ཉིད་ལས་སྐྱེ་
བར་གསུངས་ཤིང་། ལྟ་བའི་གསུང་མགུར་གྱི་འགྲེལ་བ་ཚིག་གི་སྒྲོན་མེར་རིམ་ལྔ་གསལ་
སྒྲོན་དྲངས་པ་ལས་ཀྱང་། དེས་ན་དབེན་གཞིའི་ཆོས་ཐམས་ཅད་གདོད་མ་ནས་རང་གི་
མཚན་ཉིད་ཀྱིས་གྲུབ་པས་སྟོང་བའི་རང་བཞིན་རྣམ་དག་གི་བདག་ཉིད་དུ་གཏན་ལ་ཕབ་
པ་ན་རང་བཞིན་མེད་པའི་སྟོང་བ་ཉིད་དེ་ཉིད་ཆོས་ཅན་དེ་རྣམས་སུ་ཤར་བར་ངེས་ཏེ།
དེ་ནི་ཆོས་རྣམས་སྟོང་ཉིད་ཀྱི་རྣམ་འགྱུར་ཡིན་པའི་དོན་ནོ། །ཞེས་གསུངས་པ་ལྟར་རོ། །
28



དེ་ལྟར་ན་རང་ཅག་རྣམས་ལ་ཇི་ལྟར་སྣང་བ་ལྟར་གྱི་ཀ་བ་དང་བུམ་པ་ལ་སོགས་པ་འདི་ཀ་
རང་དགག་བྱར་བྱེད་དགོས་ཏེ། སོ་སྐྱེའི་དབང་ཤེས་ཚད་མ་ལ་ཀ་བ་དང་བུམ་པ་སྣང་
འི་ཚེ་སྣང་གཞི་དེ་ཉིད་ལ་རྟོག་པས་བདེན་པར་ཞེན་པའི་ཞེན་སྟངས་ཡོད་པའི་ཕྱིར་ཏེ།
འཇུག་པའི་རྣམ་བཤད་དགོངས་པ་རབ་གསལ་ལས། སེམས་ཅན་གྱིས་ཞེན་པ་ན་གཞི་
དེ་ལ་དགག་བྱ་དོན་གཞན་དུ་ཡོད་པར་འཛིན་པ་མ་ཡིན་པར་གཞི་དེ་དགག་བྱ་དེའི་ངོ་
བོར་ ཞེན་ པའི་ ཕྱིར། ཞེས་ གསུངས་ པའི་ ཕྱིར། འོ་ན་ ལྷག་ མཐོང་ ཆེན་ མོ་ ལས།
དབང་ཤེས་ལ་སོགས་པ་རྟོག་མེད་ཀྱི་ ཤེས་ པའི་འཛིན་སྟངས་ཐམས་ ཅད་ནི་ནམ་ཡང་
རིགས་པས་སུན་འབྱིན་པ་མ་ཡིན་ནོ། ། ཞེས་དབང་ཤེས་ཚད་མའི་སྣང་ཡུལ་འགོག་མི་
རིགས་པར་གསུངས་པ་ཅི་ལྟར་དྲངས་ཞེ་ན། སྐྱོན་མེད་དེ། དཔེར་ན་རྒན་པོ་ཞིག་ལ་
རབ་རིབ་ཞུགས་པས་ཟས་ལ་སྒྲ་ཡོད་པར་མཐོང་ནས་དེའི་དབང་གིས་སྐྲན་ནད་ཞུགས་
པར་འདུལ་བ་ལུང་ལས་གསུངས་པ་ལྟར། རྒན་པོ་དེ་ལ་སྐྲ་དེ་བློས་ཕར་བཏགས་པ་ཙམ་
གྱིས་སྣང་བ་གཏན་ནས་མེད་པར་སྐྲ་དེ་ཟས་ཀྱི་སྟེང་དུ་ངོ་བོས་གྲུབ་པའི་སྣང་བ་འཆར་ལ་
རྗེས་སུ་རབ་རིབ་ཀྱི་ནད་སངས་པ་ན་སྔར་གྱི་སྣང་བ་ཐམས་ཅད་བློས་ཕར་བཏགས་ཙམ་
གྱི་སྣང་བ་འཆར་བ་བཞིན་དུ། ལྟ་བ་མ་རྙེད་པའི་སོ་སྐྱེ་གཞིར་བཞག་ན་དེ་ལ་ཡུལ་རང་
ངོས་ནས་གྲུབ་པའི་ཀ་བ་དང་བུམ་པའི་སྣང་བ་འཆར་བ་མ་གཏོགས་བློས་ཕར་བཏགས་
ཙམ་གྱི་ཀ་བ་དང་བུམ་པའི་སྣང་བ་མི་འཆར་ཞིང༌། སླར་ལྟ་བ་རྙེད་པ་ན་ཀ་བུམ་སོགས་
རང་ངོས་ནས་མ་གྲུབ་ཀྱང་མིང་གིས་བཏགས་ཙམ་གྱི་ཀ་བུམ་ལ་སོགས་པའི་སྣང་བ་འཆར་
ཞིང་སྣང་བ་དེ་ཉིད་ཀ་བུམ་སོགས་ཀྱི་ཡོད་ཚད་ཀྱང་ཡིན་པའི་ཕྱིར་རོ། ། ཀློང་རྡོལ་བླ་མ་
རིན་པོ་ཆེ་ནས་ཀྱང་། མཚན་ཉིད་པ་དག་གིས་བུམ་པ་རང་བཞིན་གྱིས་གྲུབ་པ་དང་
བདེན་པར་གྲུབ་པ་འགོག་དགོས། དེ་ལྟ་མིན་ན་ཆད་མཐར་འགྱུར་ཞེས་སྨྲ་བ་དག་ནི་
དགག་བྱ་ངོས་འཛིན་དཀའ། ཆད་མཐར་ལྟུང་མཁན་དེ་ཚོ་དབང་པོ་རྣོན་པོ་ཡིན་པའི་
རྟགས་ཡིན་གྱི་ཁྱེད་ཚོ་འདྲ་བ་མིན་གསུངས་ཀྱིན་ཡོད། དེ་བཞིན་དུ་དཀོན་མཆོག་
འཇིགས་མེད་དབང་བོས་ཀྱང་གསུངས་པར་སྣང་སྟེ། དཀོན་མཆོག་འཇིགས་མེད་་་་
དབང་བོའི་ཕྱག་ཆེན་ཁྲིད་ཀྱི་གསུང་ཟིན་བྲིས་བདུད་རྩི་ཐིག་ཕྲེང་ལས། འཇུག་ཤེས་
དྲུག་ལ་ཡུལ་གང་སྣང་བ་ནའང་དགག་བྱའི་སྣང་ཡུལ་དང་མ་འདྲེས་པ་ཞིག་གཏན་མེད་
249



པས། རྩོད་པའི་ཚེ་འདི་ལ་སྣང་བའི་བུམ་པ་ཡོད་ལ་སྣང་བ་ལྟར་གྱི་བུམ་པ་མེད་ཅེས་
ཞིབ་ཆ་འབྱེད་ཀྱང་། ཞེ་ཕུག་ཏུ་བུམ་པ་ཁོ་རང་གི་ངོས་ནས་ཚུར་གྲུབ་གྲུབ་འདྲ་བའི་
སྣང་བ་ལིང་ངེ་བ་དེ་གཞིར་བཞག་ནས། དེའི་སྟེང་དུ་བུམ་པ་ཡོད་ལ་བདེན་གྲུབ་བམ་
རང་མཚན་ཟེར་བའི་ཟུར་དུ་འགོག་རྒྱུ་ཞིག་ཡོད་པར་བཟུང་ན་དགག་བྱ་གཏན་ནས་མི་
ཁེགས་པས་ད་ལྟའི་སྣང་ བ་འདི་ ག་རང་དགག་བྱའི་སྣང་བ་ཡིན་གསུང་ལ། ཞེས་་་་་
གསུངས་པའི་ཕྱིར། ཐབས་གང་གིས་ནི་དཀྲི་བར་བྱ། །ཞེས་པ་ལ་ད་འཕུལ་ཐོབ་དགོས་
པས་བ་ཡིས་ཕུལ་བ་ནི་མ་དག་གོ། འོ་ན་སྟོང་བ་རྟེན་འབྱུང་གི་དོན་དུ་འགྲོ་ཚུལ་ཅི་ལྟར་
ཡིན་ཞེ་ན། རྒྱལ་ཚབ་རྗེའི་དཀའ་གནས་བརྒྱད་ཀྱི་ཟིན་བྲིས་དང་། དཀོན་མཆོག་
འཇིགས་མེད་དབང་པོའི་ལྟ་བའི་གསུང་མགུར་གྱི་འགྲེལ་བ་དང༌། གུང་ཐང་བ་དཀོན་
མཆོག་བསྟན་པའི་སྒྲོན་མེའི་བསྟོད་པ་དོན་ལྡན་གྱི་རང་འགྲེལ་དང་། ལྕང་སྐྱ་ཐམས་
ཅད་མཁྱེན་པ་དང་དཔོན་སློབ་དམ་ཆོས་ཀྱི་རྟེན་འབྲེལ་བསྟོད་ཊཱིཀ་རྣམས་སུ་གསུངས་
པའི་དོན་བསྒྲིལ་ན། རྟེན་འབྱུང་ངེས་པའི་བློ་དེ་ཉིད་ཀྱིས་བློ་གཞན་ལ་ལྟོས་མེད་དུ་སྟོང་
བ་ལ་ངེས་པ་འདྲེན་ཞེས་པ་དང་། ཡང་སྟོང་པ་ངེས་པའི་བློ་དེའི་སྟོབས་ཤུགས་ཀྱིས་
རྟེན་འབྱུང་དུ་ངེས་པར་འགྱུར་ཞེས་པ་དང་། ཡང་རང་བཞིན་མེད་ཅེས་པས་གཏན་
མེད་དུ་མི་གོ་བར་རྐྱེན་ལ་ལྟོས་པར་གོ་བ་དང་། རྟེན་འབྱུང་ཞེས་པས་བྱུང་བ་ཙམ་མི་གོ་
བར་གཞན་ལ་རག་ལས་པའི་དོན་དུ་གོ་བ་རྣམས་དེའི་དོན་དུ་གསུངས་སོ། ། དེ་དག་གི་
དོན་མདོར་བསྡུ་ན་སྟོང་པ་ངེས་པའི་བློ་དང་རྟེན་འབྱུང་ངེས་པའི་བློ་གཉིས་ཕན་ཚུན་
གཅིག་གིས་ཅིག་ཤོས་ལ་ངེས་པ་འདྲེན་པ་དང༌། ངེས་པ་དེ་ཡང་བློ་གཞན་ལ་ལྟོས་མེད་
དུ་རང་སྟོབས་ཀྱིས་འདྲེན་པ་སྟོང་བ་རྟེན་འབྱུང་དང་རྟེན་འབྱུང་སྟོང་བའི་དོན་དུ་ངེས་
ཚུལ་དུ་གསུངས་པར་སྣང་ལ། ཁོ་བོའི་རྣམ་རྟོག་ལ་མཐའ་བཞིའི་སྐྱེ་བ་བཀག་པ་སོགས་
སྟོང་ཉིད་སྒྲུབ་བྱེད་ཀྱི་འབྲེལ་ ཟླ་ མ་དམིགས་ པའི་ གཏན་ཚིགས་ ཐམས་ ཅད་ལ་གཏན་
ཚིགས་ངེས་པའི་བློ་དེ་ཉིད་ཀྱིས་བློ་གཞན་ལ་ལྟོས་མེད་དུ་བསྒྲུབ་བྱ་ལ་ངེས་པ་འདྲེན་ནུས་
པའི་ནུས་པ་ཡོད་པའི་ཕྱིར། ཅིའི་ཕྱིར་རྟེན་འབྲེལ་གྱི་གཏན་ཚིགས་གཅིག་པུ་ལ་མཐའ་
གཉིས་སེལ་བའི་ནུས་པ་ཡོད་ལ་གཞན་ལ་མེད་པའི་བསྔགས་པ་མཛད་ཅེས་དོགས་སོ། །
སྤྱིར་རྟེན་འབྲེལ་གྱིས་མཐའ་གཉིས་ཅིག་ཅར་སེལ་ཞེས་པའི་ཚིག་རྩ་འཇུག་རྣམ་བཤད་
_250



ལམ་རིམ་སོགས་སུ་འབྱུང་ཡང་། ལམ་གྱི་གཙོ་བོ་རྣམ་གསུམ་ལས། ནམ་ཞིག་རེས་
འཇོག་མེད་པར་ཅིག་ཅར་དུ། །རྟེན་འབྲེལ་མི་བསླུ་མཐོང་བ་ཙམ་ཉིད་ནས། །ངེས་ཤེས་
ཡུལ་གྱི་འཛིན་སྟངས་ཀུན་འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་ལགས། །ཞེས་
གསུངས་པ་ལྟར། མཁས་པ་རྣམས་རྟེན་འབྲེལ་གྱི་གཏན་ཚིགས་ཀྱིས་མཐའ་གཉིས་ཅིག་
ཅར་སེལ་ཞེས་གསུངས་ཤིང༌། ཅིག་ཅར་སེལ་བའི་དོན་ལ་མཁས་པ་རྣམས་མྱུ་གུ་ཆོས་
ཅན། རང་བཞིན་གྱིས་སྐྱེ་བ་མེད་དེ། བརྟེན་ནས་འབྱུང་བའི་ཕྱིར། ཞེས་པའི་
གཏན་ཚིགས་ཀྱི་དོན་བློའི་ཡུལ་དུ་སོང་བས་ཆད་མཐའ་སེལ་ཞིང་། བསྒྲུབ་བྱའི་ཆོས་ཀྱི་
དོན་བློའི་ཡུལ་དུ་སོང་བས་རྟག་མཐའ་སེལ་ཞེས་བཞེད་པ་ནི་ལམ་རིམ་ཆུང་ངུའི་དགོངས་
པ་ཡིན་ཞིང་། ཡང་འགའ་ཞིག་གིས། བརྟེན་ནས་འབྱུང་བའི་ཕྱིར་ཞེས་པའི་གཏན་
ཚིགས་གཅིག་པུས་ཀྱང་མཐའ་གཉིས་སེལ་ནུས་ཏེ། གཏན་ཚིགས་དེའི་ཚིག་ཟུར་གྱི་
བརྟེན་པའི་སྒྲས་གཞན་ལ་ལྟོས་པར་འཕངས་པས་རྟག་མཐའ་སེལ། འབྱུང་བའི་སྒྲས་
ཆད་མཐའ་སེལ་ཞེས་བཞེད་ཀྱང་དེ་དག་ལ་ཅིག་ཅར་གྱི་དོན་གསལ་བོ་མ་བྱུང་ལ། མདོ་
སྨད་བཀྲ་ཤིས་འཁྱིལ་བའི་ཁྲི་རྒན་ངག་དབང་བཀྲ་ཤིས་པའི་རྟེན་འབྲེལ་བསྟོད་ཊཱིཀ་ཏུ།
འདི་ནི་ཁ་ནང་བུ་རམ་གོང་བུའི་སྟེང་དུ་བུར་རོ་ད་ལྟར་བ་ལས་བུར་གཟུགས་ད་ལྟར་བ་
ངེས་པའི་བློ་སྐྱེ་བ་ཕྱི་ནང་གཉིས་ཆར་གྱིས་འདོད་ཀྱང་། ཕྱི་རོལ་བས་དེ་སྐྱེ་བའི་རྒྱུ་
མཚན་བུར་རོ་ད་ལྟར་བ་དེ་ཁ་ནང་བུ་རམ་གོང་བུའི་སྟེང་དུ་བུར་གཟུགས་ད་ལྟར་བ་ཡོད་
པར་སྒྲུབ་བྱེད་ཀྱི་རྟགས་ཡང་དག་ཏུ་སོང་བར་འདོད་ལ། དཔལ་ལྡན་ཆོས་གྲགས་དེ་ལྟ་
མ་ཡིན་པར་རྒྱུ་ཆོས་རྗེས་དཔག་གིས་བྱས་པར་འདོད་པ་ལྟར་ཡིན་ཏེ་གོ་མཁན་དཀའོ། །
ཞེས་གསུངས་སོ། །འདི་ནི་སྔོན་ཆད་མ་བྱུང་བའི་གཏམ་སྙན་ཞིག་ཏུ་སྣང་ངོ༌། །འདི་ལ་
དཔྱད་ན། ཁ་ནང་བུ་རམ་གོང་བུའི་སྟེང་དུ་ཆོས་ཅན། བུར་རོ་སྔ་མས་བུར་གཟུགས་
ཕྱི་མ་སྐྱེད་པའི་ནུས་པ་ཡོད་དེ། བུར་རོ་ད་ལྟ་བ་ཡོད་པའི་ཕྱིར། ཞེས་པའི་རྟགས་
གཅིག་པུས་རང་དུས་ན་འདས་པའི་བུར་རོ་སྔ་མས་བུར་གཟུགས་ཕྱི་མ་སྐྱེད་པའི་ནུས་པ་
རྟོགས་པའི་རྗེས་དཔག་གཅིག་དང་། བུར་གཟུགས་ད་ལྟར་བ་རྟོགས་པའི་རྗེས་དཔག་
གཉིས་དུས་གཅིག་ལ་སྐྱེད་པ་དེ་བཞིན་དུ། རྟེན་འབྲེལ་གྱི་རྟགས་གཅིག་པུས་མྱུ་གུ་རང་
བཞིན་མེད་པ་དང་མྱུ་གུ་བརྟེན་ནས་འབྱུང་བ་གཉིས་ཀ་རྟོགས་པའི་རྗེས་དཔག་ཐ་དད་པ་
251



གཉིས་དུས་གཅིག་ཏུ་འདྲེན་པའི་དོན་ཡིན་ནམ་སྙམ་སྟེ། རྗེས་དཔག་གཅིག་གིས་དེ་
གཉིས་ཅིག་ཅར་དུ་རྟོགས་པར་མཁས་པ་དེས་མི་བཞེད་པར་གསལ་བས་སོ། །དེ་ལྟར་ན་
ཡང་སྒྲ་བྱས་པར་རྟོགས་པའི་རྗེས་དཔག་དེ་བསྒྲུབ་བྱ་རྟོགས་པའི་རྗེས་དཔག་ཏུ་འགྱུར་
དུས་ཡོད་མེད་དང་དེ་སྐད་ཅིག་གཉིས་པ་བཅད་ཤེས་སུ་འགྱུར་བས་ཁྱབ་པ་ཡོད་མེད་
སོགས་ལ་དཔྱད་རྒྱུ་ཡོད་པར་སེམས་སོ། །འོན་ཀྱང་ཁོ་བོས་གཅིག་དུ་བྲལ་གྱི་རྣམ་གཞག་
ཏུ་མཁས་པ་དེའི་གསུང་ཇི་བཞིན་བཀོད་ཡོད་པས་དེ་ཡང་ཅི་ལྟར་འདུག་དཔྱད་པར་
བྱའོ། །འོ་ན་ཁྱོད་ཀྱིས་ཅི་ལྟར་འདོད་ཅེ་ན། ཁོ་བོ་ལ་ཡང་མཐའ་གཉིས་ཅིག་ཅར་སེལ་
ཚུལ་འདི་ལ་གཏིང་ཚུགས་པ་ཞིག་ལབ་རྒྱུ་མེད་ ཀྱང་། བློ་གསལ་རྣམས་ཀྱིས་དཔྱད་
གཞིའི་ས་བོན་ཙམ་དུ་ངལ་རྩོལ་གྱི་ཚིག་འགའ་སྨྲ་ན། དེ་ཡང་དབུ་མ་འཇུག་པ་ལས།
དེ་ཕྱིར་རྟེན་འབྱུང་རིགས་པ་འདི་ཡིས་ནི། །ལྟ་ངན་དྲ་བ་མཐའ་དག་གཅོད་པར་བྱེད། །
ཅེས་རིགས་པའི་རྒྱལ་པོར་བསྔགས་པ་མཛད་པའི་རྟེན་འབྲེལ་དེ་ནི་རང་རྒྱུད་པ་དག་གིས་
རྟོགས་མི་ནུས་པའི་རྟེན་འབྲེལ་ཞིག་ཏུ་མངོན་ཏེ། ལྷག་མཐོང་ཆེན་མོ་ལས། དེ་འདྲ་
བའི་རྟེན་འབྲེལ་དེ་ཉིད་རང་བཞིན་མེད་པ་རྟོགས་པའི་རྒྱུ་མཚན་བླ་ན་མེད་པར་འགྲོ་བ་
འདི་ནི། མཁས་པ་དབུ་མ་བ་ཁོ་ནའི་ཁྱད་ཆོས་སུ་ཤེས་པར་བྱ་ཡི། ཞེས་གསུངས་པའི་
ཕྱིར། དེས་ན་རྟེན་འབྲེལ་གྱི་གཏན་ཚིགས་ལ་རིགས་པའི་རྒྱལ་པོ་ཞེས་པའི་ཐ་སྙད་དེ་ནི་
རང་རྒྱུད་པའི་སྐབས་སུ་གཏན་ནས་སྦྱོར་མི་རུང་བར་འཁུམས་སོ། ། དེ་འདྲ་བའི་རྟེན་
འབྲེལ་དེ་ཡང་གང་ཞེ་ན། མཁས་པ་རྣམས་ཀྱི་གསུང་ལ་བལྟས་ན་རང་བཞིན་གྱིས་མེད་
པར་རྟོག་བཏགས་ཙམ་དུ་གྲུབ་པ་དེ་ལ་ངོས་འཛིན་དགོས་པར་སྣང་ཞིང༌། དེ་ལྟ་བུ་
ཐུན་མོང་མ་ཡིན་པའི་རྟེན་འབྲེལ་དེ་ཉིད་དངོས་སུ་རྟོགས་པའི་རྗེས་དཔག་གིས་སྟོང་བ་
ཉིད་དང་རྟོག་པས་བཏགས་ཙམ་གཉིས་ཀ་དངོས་སུ་རྟོགས་པ་ཡིན་ཟེར་ན་སྨྲ་བ་པོ་མཚན་
ཉིད་པའི་གྲལ་ནས་འབུད་ཀྱིས་དོགས་ལ། རང་བཞིན་མེད་པར་དངོས་སུ་རྟོགས་པའི་
རྗེས་དཔག་གིས་དེ་ལྟ་བུ་རྟེན་འབྲེལ་ཤུགས་ལ་རྟོགས་ཟེར་ན་སྟོང་ཉིད་མ་ཡིན་དགག་ཏུ་
འགྱུར་ལ། དེ་ལྟ་བུ་རྟེན་འབྲེལ་དངོས་སུ་རྟོགས་པའི་ཤུགས་ལ་སྟོང་ཉིད་རྟོགས་ཟེར་ན་
རྩ་ཤེས་ཊིཀ་ཆེན་དང་འགལ་ལ། དེ་འདྲ་བའི་རྗེས་དཔག་དེས་སྟོང་ཉིད་གཏན་ནས་མ་
རྟོགས་ཟེར་ན། རྒྱལ་བ་རིན་པོ་ཆེ་དང་ལྕང་སྐྱ་རིན་པོ་ཆེའི་ཊཱིཀྐའི་ལུང་གོང་དུ་སྨོས་
252



ཟིན་ལྟར། སྐབས་འདིའི་རྟེན་འབྲེལ་རྟོགས་པའི་བློ་བདེན་འཛིན་དང་འཛིན་སྟངས་
དངོས་འགལ་དུ་ཞུགས་པར་གསུངས་པ་དང་འགལ་བར་དོགས་སོ། ། ད་ནི་གཡར་ཁྲལ་
ཙམ་དུ་སྨྲ་ན། མྱུ་གུ་ཆོས་ཅན། རང་བཞིན་གྱིས་སྐྱེ་བ་མེད་དེ། བརྟེན་ནས་འབྱུང་
བ་ཡིན་པའི་ཕྱིར། ཞེས་པའི་རྟགས་ལ་འགྲོ་རྒྱུའི་རྟེན་འབྲེལ་དེ་ནི་སྤྱིར་རྟེན་འབྲེལ་ཙམ་
མ་ ཡིན་ པར་ རངང་ བཞིན་ གྱིས་ མེད་ པར་ རྟོག་ བཏགས་ ཙམ་ དུ་ གྲུབ་ པ་ དེ་ ལ་ བྱ་ ཞིང༌།
ཕྱིར་རྒོལ་དེས་དེ་སྒྲུབ་ཀྱི་བསྒྲུབ་བྱ་ངེས་པའི་ཚེ་ན་མྱུ་གུ་རང་བཞིན་མེད་པར་དངོས་སུ་
རྟོགས་པའི་རྗེས་དཔག་དེས། དེ་ལྟ་བུ་ཐུན་མོང་མ་ཡིན་པའི་རྟེན་འབྲེལ་དངོས་ཤུགས་
གང་རུང་ལ་ངེས་པ་མ་ཡིན་ཡང་། རྗེས་དཔག་དེ་ལ་དེ་ལྟ་བུ་རྟེན་འབྲེལ་དངོས་སུ་སྣང་
ཟེར་དགོས་པ་འདྲ་སྟེ། རྒྱུ་མཚན་ནི་འོག་ཏུ་འཆད་འགྱུར་ལས་དཔག་པར་བྱའོ། །དེ་
ཡང་ལྷག་མཐོང་ཆེན་མོ་ལས་རང་བཞིན་གྱིས་གྲུབ་པ་དང་རང་དབང་ཅན་གཉིས་རྣམ་
གྲངས་སུ་གསུངས་པ་ལྟར་རང་བཞིན་གྱིས་གྲུབ་ན་རང་དབང་ཅན་ཡིན་དགོས། རང་
དབང་ཅན་ཡིན་ན་གཞན་ལ་རག་མ་ལས་པ་ཡིན་དགོས། གཞན་ལ་རག་ལས་མ་ལས་
གཉིས་དངོས་འགལ་ཡིན་པས་གཅིག་རྣམ་བཅད་ལ་ཁེགས་ན་ཅིག་ཤོས་ཡོངས་གཅོད་ལ་
སྣང་དགོས། དེའི་ཕྱིར་ལུགས་འདིའི་ཐུན་མོང་མ་ཡིན་པའི་རྟེན་འབྲེལ་ངེས་ན་གཞན་
ལ་དག་མ་ལས་པ་སྣང་ངོར་ལེགས་པའི་དབུ་མ་བ་ཡིན་དགོས་པའི་གནད་ཀྱིས་སྟོང་བ་
རྟེན་འབྱུང་དུ་འགྲོ་བའི་གང་ཟག་ལ་དེ་འདྲ་ཞིག་དགོས་ཞེས་འཆད་པ་ལ། རབ་བྱེད་
ཉེར་བཞི་བའི་རྩ་ཤེས་རྣམ་བཤད་ལས། སྟོང་བའི་དོན་རྟེན་འབྱུང་གི་དོན་དུ་འགྲོ་བ་ནི།
རང་བཞིན་གྱིས་གྲུབ་པ་ཚད་མས་ཁེགས་པའི་དབུ་མ་ལ་ཡིན་གྱི་གཞན་ལ་མ་ཡིན་ནོ། །
ཞེས་གསུངས་སོ། ། ཡང་ཕྱི་ནང་གི་དངོས་པོ་རྣམས་རྒྱུ་ལ་རག་ལས་པའི་རྟེན་འབྱུང་དུ་
དངོས་སུ་ངེས་ པ་ན་དངོས་པོ་དེ་རྣམས་ གཞན་ལ་རག་མ་ལས་ པ་ཁེགས་ ཤིང་། དེ་
ཁེགས་སྟོབས་ཀྱིས་དེ་སྒྲུབ་ཀྱི་ཕྱོགས་ཆོས་ངེས་པའི་བློ་ཁོ་ན་ལ་བརྟེན་ནས་བསྒྲུབ་བྱ་ལ་
རང་སྟོབས་ཀྱི་ངེས་པ་འདྲོངས་པར་འགྱུར་རོ་ཞེས་འཆད་པ་ལ། དེ་ཉིད་ལས། དེ་
འདྲ་བའི་དབུ་མ་བ་ལ་ནི་ཕྱི་ནང་གི་དངོས་པོ་རྣམས་རྒྱུ་ལ་རག་ལས་པའི་རྟེན་འབྱུང་དུ་
དངོས་སུ་ངེས་པ་ན་བློ་དེ་ཉིད་ཀྱི་མཐུ་ལ་བརྟེན་ནས་རང་བཞིན་གྱིས་ཡོད་པས་སྟོང་བའི་
དོན་དུ་ངེས་པར་འགྱུར་རོ། །ཞེས་གསུངས་སོ། །འདིའི་བློ་དེ་ཉིད་ཀྱི་ཞེས་པའི་ཉིད་ཀྱི་
253



སྒྲས་རང་རྒྱུད་པ་དག་གིས་དེ་སྒྲུབ་ཀྱི་ཕྱོགས་ཆོས་དང་པོར་གྲུབ། དེའི་རྗེས་སུ་ཁྱབ་པ་
གྲུབ་ཁྱབ་པ་གྲུབ་པ་འདི་ལ་ཡང་རྟགས་དང་དགག་བྱའི་ཆོས་ཀྱི་གཞི་མཐུན་འགོག་པ་
སོགས་ཚད་མ་དུ་མ་བརྒྱུད་དགོས་པར་འདོད་པ་དེ་ལྟ་བུ་མ་ཡིན་པར། ལུགས་འདི་ལ་
དེ་སྒྲུབ་ཀྱི་ཕྱོགས་ཆོས་ངེས་པའི་བློ་གཅིག་པུས་ཆོག་ཅེས་པའི་དོན་ནོ། །ཡང་ལུགས་འདི་
ལོ་ ཕྱོགས་ཆོས་ངེས་པའི་བློ་ གཅིག་ པས་དེ་ལྟར་ངེས་ པ་ འདྲེན་ པའི་ རྒྱུ་མཚན་ཡོད་དེ།
རྒོལ་བ་དེས་རང་བཞིན་གྱིས་གྲུབ་ན་གཞན་ལ་རག་མ་ལས་པས་ཁྱབ་པ་མྱུ་གུ་ཆོས་ཅན།
གཞན་གང་ལ་ཡང་མི་ལྟོས་པར་ཐལ། རང་བཞིན་གྱིས་གྲུབ་པའི་ཕྱིར། ཞེས་པའི་
ཐལ་འགྱུར་གྱི་བྱེད་པས་རྟོགས་ཟིན་ཅིང༌། དེའི་ཚེ་ན་རང་བཞིན་གྱིས་གྲུབ་པ་དང་
གཞན་ལ་རག་ལས་པའི་རྟེན་འབྱུང་གཉིས་འགལ་བར་ཡང་རྟོགས་ཟིན་པའི་ཕྱིར་རོ་ཞེས་
འཆད་པ་ལ། དེ་ཉིད་ལས། རང་བཞིན་ གྱིས་ གྲུབ་ པ་ གཞན་ ལ་ལྟོས་པ་མེད་པར་
རྟོགས་ཤིང་དེ་དང་རྟེན་འབྱུང་གཉིས་འགལ་བར་ཚད་མས་རྟོགས་པའི་ཕྱིར་རོ། །ཞེས་
གསུངས་སོ། །ཡང་། ལུགས་འདིའི་ཐུན་མོང་མ་ཡིན་པའི་རྟེན་འབྱུང་ཉིད་ཀྱི་རྒྱུ་མཚན་
གྱིས་མྱུ་གུའི་སྟེང་དུ་རང་བཞིན་གྱིས་ཡོད་པ་ཁེགས་པའི་སྟོང་བ་ཉིད་རྟེན་འབྱུང་གི་དོན་
ལ་ངེས་པ་རྙེད་པར་འགྱུར་བས། དེས་ན་དེ་འདྲ་བའི་རྗེས་དཔག་དེ་ལ་སྟོང་བ་དང་
རྟེན་འབྱུང་གཉིས་ཚོགས་སྣང་སྟེ། རྗེས་དཔག་དེས་རང་བཞིན་གྱིས་སྟོང་བར་སྣང་བ་
ནི་རྟེན་འབྱུང་དུ་ངེས་པའི་ལག་རྗེས་ཡིན་པས་སྣང་བས་ཡོད་མཐའ་སེལ་ཚུལ་ཡང་དེ་ཡིན།
རྗེས་དཔག་དེ་ལ་བརྟེན་ནས་འབྱུང་བར་སྣང་བ་ནི་སྟོང་བ་ངེས་པའི་ལག་རྗེས་ཡིན་པས་
སྟོང་བས་མེད་མཐའ་སེལ་ཚུལ་ཡང་དེ་ཡིན་པའི་ཕྱིར། དེས་ན་དེ་འདྲ་བའི་དབུ་མ་བས་
ནམ་མྱུ་གུ་ལ་སོགས་པ་རྒྱུ་རྐྱེན་ལ་ལྟོས་པར་མཐོང་བ་དང་ཐོས་པ་དང་དྲན་པའི་མོད་ལ་
བརྟེན་ནས་འབྱུང་བའི་རྒྱུ་མཚན་དེ་ཉིད་ཀྱིས་རང་བཞིན་མེད་པའི་ཚུལ་སེམས་ཤིང་ཡིད་
ལ་གོམས་པར་བྱའོ་ཞེས་འཆད་པ་ལ། དེ་ཉིད་ལས། དེས་ན་རྟེན་འབྱུང་ཉིད་ཀྱིས་
རང་བཞིན་གྱིས་ཡོད་པ་ཁེགས་པའི་སྟོང་ཉིད་ལ་ངེས་པ་རྙེད་པས་ནི། ནམ་མྱུ་གུ་ལ་
སོགས་པ་རྒྱུ་རྐྱེན་ལ་ལྟོས་པར་མཐོང་བ་དང་ཐོས་པ་དང་དྲན་པའི་མོད་ལ། རྒྱུ་མཚན་
དེ་ཉིད་ཀྱིས་རང་བཞིན་མེད་པའི་ཚུལ་སེམས་པ་ལ་གོམས་པར་བྱའོ། །ཞེས་གསུངས་
སོ། །དེ་ལ་ཁོ་ན་རེ། མྱུ་གུ་རང་བཞིན་མེད་པར་རྟོགས་པའི་རྗེས་དཔག་ལ་རྟེན་འབྱུང་
_254



ཛངས་་
སྣང་བ་མི་འཐད་དེ། མེད་དགག་དངོས་སུ་འཛིན་པའི་རྟོག་པ་ལ་མ་ཡིན་དགག་དང་
སྒྲུབ་པ་སྣང་མི་སྲིད་པའི་ཕྱིར་ཞེ་ན། སྐྱོན་མེད་མོད་འོ་ན་ཁྱོད་ལྟར་ན། སྨྱུ་གུ་རང་
བཞིན་མེད་པར་རྟོགས་པའི་རྗེས་དཔག་ལ་མྱུ་གུ་ཡང་མི་སྣང་པར་ཐལ། དེ་ལ་མ་ཡིན་
དགག་དང་སྒྲུབ་པ་གང་ཡང་མི་སྣང་བའི་ཕྱིར། རྟགས་ཁས། འདོད་ན། བྲམ་ཟེ་
ཆང་མི་འཐུང་བར་དངོས་སུ་འཛིན་པའི་རྟོག་པ་ལ་བྲམ་ཟེ་མི་སྣང་བར་ཐལ། འདོད་
པའི་ཕྱིར། འདོད་མི་ནུས་ཏེ། དེ་ལ་བྲམ་ཟེ་སྣང་བ་མཁས་པའི་དགོངས་པ་རྨ་མེད་པ་
ཡིན་པའི་ཕྱིར་ཏེ། ཀུན་མཁྱེན་འཇམ་དབྱངས་བཞད་པའི་རྣམ་འགྲེལ་མཐའ་དཔྱོད་
ལས། བྲམ་ཟེ་ཆང་མི་འཐུང་བར་དངོས་སུ་འཛིན་པའི་རྟོག་པ་ལ་བྲམ་ཟེ་ཁྱད་གཞི་དང་
ཆང་མི་འཐུང་བ་ཁྱད་ཆོས་སུ་སྣང་དགོས་པས་བྲམ་ཟེ་སྣང་མོད། རྟོག་པ་དེས་དངོས་
ཤུགས་གང་རུང་ལ་འཕངས་པའམ་སྒྲུབ་པའི་ཆོས་གཞན་ནི་མ་ཡིན་ཏེ། ཞེས་གསུངས་
པའི་ཕྱིར། འདི་ལ་སུས་ཀྱང་བསྙོན་དུ་མེད་དེ། མཁས་པ་དུ་མས་དེ་ལྟར་བཤད་པའི་
ཕྱིར། གཞན་ཡང་། ཁྱད་གཞི་གཟུགས་དང་ཁྱད་ཆོས་དེའི་སྟོང་ཉིད་གཉིས་རྟོག་པ་
གཅིག་ གི་ ཡུལ་ ན་ ཡོད་ པ་ འགལ་ བར་ ཐལ། ཁྱོད་ ཀྱི་ ཞེ་ འདོད་ འཐད་ པའི་ ཕྱིར།
འདོད་མི་ནུས་ཏེ། ལྷག་མཐོང་ཆེན་མོ་ལས། དེ་ལྟར་ཆོས་རྣམས་ལ་རང་གི་ངོ་བོས་
གྲུབ་པ་རྡུལ་ཙམ་ཡང་མེད་པར་གཏན་ལ་ཕབ་པའི་རང་བཞིན་གྱིས་སྟོང་བའི་སྟོང་ཉིད་ནི།
གཟུགས་སོགས་ཀྱི་ཆོས་འདི་དག་ཁྱད་གཞིར་བྱས་པའི་སྟེང་དུ་ཁྱད་ཆོས་སུ་ཡོད་པས་བློ་
གཅིག་གི་ཡུལ་ན་དེ་གཉིས་ཡོད་པ་མི་འགལ་ཞིང་། ཞེས་གསུངས་པའི་ཕྱིར། ཀ་
ཆེན་གྱི་ལུང་དེ་རྣམས་རྒྱུན་ཆགས་སུ་ཡོད་པ་འདིར་རིམ་པས་བར་བཅད་ནས་འབྲུ་ནོན་
ཁུལ་གྱིས་གསར་བཤད་འགའ་བྱས་པ་ནི་བློ་གསལ་རྣམས་ལ་བློ་རྒྱ་སྐྱེད་པའི་ཡན་ལག་ཏུ་
བཀོད་པ་ཙམ་ལས་འདི་ཁོ་ན་ཚད་མ་ཡིན་སྙམ་པ་ནི་མེད་དོ། །སྤྱིར་ཐལ་འགྱུར་བའི་ཐུན་
མོང་མ་ཡིན་པའི་ཁྱད་ཆོས་བརྒྱད་སོགས་རྟོགས་དཀའ་ བའི་གནས་ མང་དུ་ཡོད་ཀྱང་།
རང་ཅག་རྣམས་ལ་ཤིན་ཏུ་འཆར་དཀའ་ཤོས་ནི། སྟོང་བཞིན་དུ་སྣང་བའི་སྣང་སྟོང་
གཉིས་ཚོགས་འདི་རྟོགས་དཀའ་བ་ཡིན་ཏེ། ལྷག་མཐོང་ཆེན་མོ་ལས། དེ་འདྲ་བའི་
སྣང་སྟོང་ལ་ངེས་པ་འདྲེན་པ་གཉིས་ཚོགས་དེ་སྲིད་མཐའ་ཙམ་དུ་སོང་བས་དབུ་མའི་ལྟ་
བ་ཤིན་ཏུ་རྟོགས་དཀའ་བ་ལ་དགོངས་ནས། ཞེས་དང༌། དཀའ་ས་ནི་རང་གི་ངོ་བོས་
255



རང་བཞིན་མ་ལུས་པར་ཁེགས་པ་དང་རང་བཞིན་མེད་པའི་གང་ཟག་ལ་སོགས་པ་དེ་ཉིད།
ལས་གསོག་པ་བོ་དང་འབྲས་བུ་མྱོང་བ་བོ་ལ་སོགས་པར་འཇོག་པ་ལ་ངེས་པ་གཏིང་ནས་
འདྲོངས་ཏེ་དེ་རྣམས་སུ་འཇོག་ཐུབ་པའི་གཉིས་ཚོགས་དེ་ཉིད་སྲིད་མཐའ་རུ་སོང་བས་
དབུ་མའི་ལྟ་བ་ཤིན་ཏུ་རྟོགས་དཀའ་བ་ཡིན་ཏེ། ཞེས་གསུངས་པའི་ཕྱིར་རོ། ། དེའི་
ཕྱིར་རྟེན་འབྲེལ་བསྟོད་པའི་དོན་དཀའ་ཞེས་གྲགས་པ་དོན་རྟོགས་དཀའ་བའི་དོན་ཡིན་
གྱི་ཚིག་འགྲེལ་དཀའ་ཞེས་པ་མ་ཡིན་པར་ཤེས་པར་གྱིས་ཤིག དེས་ན་བསྟོད་པ་འདིའི་
བརྗོད་བྱའི་གཙོ་བོ་ནི། མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་
བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་བར་བཤད། །གང་ཞིག་
སྟོང་ཉིད་ཤེས་དེ་བག་ཡོད་ཡིན། །ཞེས་པའི་ཚིགས་བཅད་གཅིག་གི་དོན་དེ་ཉིད་བཀྲལ་
བ་ཡིན་པས། དེ་ཡང་གང་ཞིག་རྐྱེན་ལས་སྐྱེས་ཞེས་གསུངས་ནས་དེ་མ་ཐག་དེ་མ་སྐྱེས་
ཞེས་རང་ཚིག་འགལ་བ་ལྟ་བུར་གསུངས་པ་འདིས་སྣང་སྟོང་གཉིས་ཚོགས་ བསྟན་ནས།
རྐང་པ་གཉིས་པས་དེ་ལ་དགག་བྱའི་ཁྱད་པར་སྦྱོར་དགོས་ཞེས་སངས་རྒྱས་རང་ཉིད་ཀྱིས་
རང་གི་དགོངས་པ་བླངས་པའི་དགོས་པ་ནི་ཆད་མཐོར་ ལྷུང་བ་འགོག་བཞེད་པ་ཡིན་
ནོ། །དེ་ཡང་དགག་བྱ་ཧ་ཅང་ཁྱབ་ཆེ་བ་དང་ཆུང་བར་འདོད་པ་ལྟ་བུའི་གང་ཟག་དབང་
པོ་རྣོན་པོ་དག་ལ་དགོངས་པ་ཡིན་གྱི་རང་ཅག་ལྟ་བུ་ལ་མ་ཡིན་ཏེ། རང་ཚོ་ལ་རྟོག་པས་
བཏགས་ཙམ་དང་མིང་རྐྱང་བཏགས་ཡོད་ཅེས་པའི་ཡེ་གེ་མཐོང་བའམ་དེའི་སྒྲ་ཐོས་པ་ན་
དེ་དག་གི་ཡིག་གཟུགས་ཙམ་ལས་སྟོང་བ་དང་རྟེན་འབྱུང་གི་སྒྲ་དོན་གང་ཡང་མི་འཆར་
བའི་ཕྱིར། དེ་ལྟ་བུ་སྣང་སྟོང་གཉིས་ཚོགས་ལ་ཐལ་འགྱུར་བའི་ཐུན་མོང་མ་ཡིན་པའི་
རྟེན་འབྲེལ་ཞེས་བྱ་ཞིང་། དེ་གཉིས་འགལ་མེད་དུ་ཤར་བ་ལ་སྟོང་བ་རྟེན་འབྱུང་དང་
རྟེན་འབྱུང་སྟོང་བའི་དོན་དུ་ཤར་བ་ཞེས་བྱའོ། །དེ་འདྲ་མ་བྱུང་བར་དུ་ལྟ་བའི་དཔྱད་པ་
མ་རྫོགས་པ་ཡང་ཡིན་ནོ། ། དེའི་ཕྱིར་འདི་བའི་ལུགས་ཀྱི་རྟེན་འབྲེལ་རྟོགས་པ་ལ་སྟོང་
ཉིད་རྟོགས་དགོས་པ་ཡང་ཡིན་ནོ། ། འོ་ན་མྱུ་གུ་ཆོས་ཅན། རྟེན་འབྲེལ་མ་ཡིན་པར་
ཐལ། རང་ངོས་ནས་གྲུབ་པའི་ཕྱིར། ཞེས་པའི་སྒྲུབ་བྱེད་འཕེན་པའི་ ཐལ་འགྱུར་
འགོད་པ་སྐབས་སུ་བབ་པའི་དངོས་སྨྲ་བ་ཆོས་ཅན། སྟོང་ཉིད་རྟོགས་པར་ཐལ། མྱུ་
གུ་རྟེན་འབྲེལ་ཡིན་པར་རྟོགས་པའི་ཕྱིར། རྟགས་གྲུབ་སྟེ། དེ་དེ་སྒྲུབ་ཀྱི་དམ་བཅའ་
256



ལ་ཚད་མས་བསལ་བ་ཞུགས་པའི་གང་ཟག་ཡིན་པའི་ཕྱིར། ཁྱབ་པ་ཡོད་དེ། མྱུ་གུ་
རྟེན་འབྲེལ་མ་ཡིན་པ་ལ་མྱུ་གུ་རྟེན་འབྲེལ་ཡིན་པར་རྟོགས་པའི་ཚད་མས་སེལ་དགོས་པའི་
ཕྱིར་ཟེར་ན། རང་རྒྱུད་པ་མན་ཆད་ཀྱིས་རྟེན་འབྲེལ་ཙམ་རྟོགས་པ་ཡོད་ཀྱང་ ཐལ་
འགྱུར་བའི་ཐུན་མོང་མ་ ཡིན་པའི་རྟེན་འབྲེལ་རྟོགས་པ་མེད་ཟེར་དགོས་སམ་སྙམ་སྟེ།
ཅིའི་ཕྱིར་ཞེ་ན། ལྷག་མཐོང་ཆེན་ མོ་ ལས། ཁྱེད་ཀྱིས་རྟེན་འབྲེལ་ རྒྱུ་འབྲས་ཁས་
བླངས་ཀྱང་བྱིས་པ་ཆུང་དུས་བྱེད་བཞིན་གྱི་གཟུགས་བརྙན་ལ་བྱད་བཞིན་དུ་བདེན་པར་
འཛིན་པ་ལྟར། རྟེན་འབྲེལ་དེ་ལ་རང་བཞིན་གྱིས་གྲུབ་པར་སྒྲོ་བཏགས་ནས་དངོས་
པོའི་ངོ་བོ་ཉིད་དུ་བརྗོད་པས་ན། རྟེན་འབྲེལ་ཇི་བཞིན་མ་རྟོགས་པ་དང་ཇི་བཞིན་མ་
ཡིན་པར་བརྗོད་ལ། ཞེས་གསུངས་པའི་ཕྱིར། ། དེ་ལྟ་བུ་རྟེན་འབྲེལ་མདོ་ལས་བསྟན་
ཚུལ་ནི། འདི་ཡོད་ན་འདི་འབྱུང་། འདི་སྐྱེས་པས་འདི་སྐྱེ་སྟེ། གང་འདི་མ་རིག་
པའི་རྐྱེན་གྱིས་འདུ་བྱེད། ཅེས་སོགས་གསུངས་པ་དེ་ཡིན་ཞིང་། དེ་ཡང་འདི་ཡོད་ན་
ཞེས་པའི་ན་སྒྲ་དེ་སྤྱིར་རྣམ་དབྱེ་བདུན་པ་གནས་གཞིའི་སྒྲ་ཡིན་མོད། དེ་ལ་ཡང་འཇུག་
ཚུལ་དུ་ མ་ཞིག་གསུང་སྟེ། འདི་ཡོད་པའི་ཚེ་ན་འདི་འབྱུང་ཞེས་པ་ལྟ་བུའི་དུས་ལ་
འཇུག་ཚུལ་ནི། རྩ་ཤེས་ཊཱིཀ་ཆེན་ལས། སྐབས་འདིར་ལ་ཞེས་པ་རྣམ་དབྱེ་བདུན་
པའི་སྒྲ་ནི་འདི་ཡོད་པ་ན་འདི་ཡོད་ཅེས་དུས་ཀྱི་བདུན་པ་ཡིན་ཏེ་འཇུག་འགྲེལ་ལས་
བཤད་དོ། །ཞེས་གསུངས་པའི་ཕྱིར། དེ་བཞིན་དུ་འདི་ཡོད་ན་འདི་འབྱུང་ཞེས་པ་རྒྱུ་
མཚན་གྱི་བདུན་པ་དང་། འདི་སྐྱེས་པས་འདི་སྐྱེ་ཞེས་པ་རྣམ་དབྱེ་ལྔ་བ་འབྱུང་ཁུངས་
ལ་འཇུག་ཚུལ་ནི། སློབ་དཔོན་དབྱིག་གཉེན་གྱི་རྟེན་འབྲེལ་མདོ་འགྲེལ་ལས། འདི་
ཡོད་ན་ཞེས་བྱ་བ་ནི་ཡོད་པར་གྱུར་ནའོ། །འདི་འབྱུང་བ་ནི་སྐྱེ་བའོ། །དེ་ལྟར་ན་བདུན་
པ་རྒྱུའི་དོན་དུ་རིག་པར་བྱའོ། ། དཔེར་ན་ཆར་བབ་ན་ལོ་ཏོག་སྐྱེ་བའོ། ། ཞེས་དང་།
འདི་སྐྱེ་བས་ཞེས་བྱ་བ་ནི་འབྱུང་བའི་ཕྱིར་ཞེས་བྱ་བ་ཡིན་ནོ། །འདི་སྐྱེ་ཞེས་བྱ་བ་ནི་
འབྱུང་བ་སྟེ་ཞེས་བྱ་བ་ཡིན་ནོ། །དེ་ལྟར་ན་ལྔ་བ་རྒྱུའི་དོན་ཡིན་པར་རིག་པར་བྱའོ། །
དཔེར་ན་མེ་དང་འབྲེལ་བ་ལས་འཚོས་པར་འགྱུར་བ་དང༌། ཞེས་གསུངས་པའི་ཕྱིར་
དང༌། རྣམ་འགྲེལ་ལས་ཀྱང་། དེ་རྒྱུད་དེ་ཕྱིར་བདུན་པ་དང་། ། སྐྱེ་ཕྱིར་ཞེས་ནི་
བཤད་པ་ཡིན། །ཞེས་དང༌། རྣམ་འགྲེལ་ཊཱིཀ་ཆེན་རིགས་པའི་རྒྱ་མཚོ་ལས། དེས་ན་
257



མདོ་ལས། འདི་ཡོད་ན་འདི་འབྱུང་ཞེས་པ་རྒྱུ་མཚན་གྱི་བདུན་པ་དང༌། འདི་སྐྱེ་བའི་
ཕྱིར་འདི་སྐྱེ་ཞེས་པ་ལྔ་བ་འབྱུང་ཁུངས་ཀྱི་སྒྲ་བཤད་པའི་རྒྱུ་མཚན་ཡོད་དེ། ལྡོག་བྱེད་
ཀྱི་རྒྱུ་ཁྱད་པར་ཅན་ལ་དེ་འདྲ་ཞིག་དགོས་སོ་ཞེས་ཤེས་པར་བྱ་བའི་ཕྱིར་བཤད་པ་དེའི་
ཕྱིར། ཞེས་གསུངས་པའི་ཕྱིར། དེ་བཞིན་དུ་རྒྱལ་ཚབ་རྗེས་ཀྱང་རྣམ་བཤད་ཐར་ལམ་
གསལ་བྱེད་དུ་ གསུངས་ སོ། ། དེ་ལྟར་བཤད་པའི་ དགོས་ པ་ནི། འདི་ཡོད་ན་འདི་་་་
འབྱུང་། འདི་སྐྱེ་བས་འདི་སྐྱེ་ཞེས་ཉེ་ཚིག་ལན་གཉིས་བྱུང་བའི་དོན་ནི། དབུ་མ་རིན་
ཆེན་ཕྲེང་བ་ལས། འདི་ཡོད་པས་ན་འདི་འབྱུང་དཔེར། །རིང་པོ་ཡོད་ན་ཐུང་ངུ་་
བཞིན། །ཞེས་དང་། འདི་སྐྱེ་བས་ན་འདི་སྐྱེ་དཔེར། །མར་མེ་འབྱུང་བས་འོད་བཞིན་
ནོ། །ཞེས་གཉིས་ཀ་རྒྱུ་མཚན་གྱི་སྒྲས་བཤད་པ་དང༌། འཇུག་པའི་རྣམ་བཤད་དགོངས་
པ་རབ་གསལ་ལས། རྐྱེན་ཉིད་འདི་པ་ཙམ་གྱི་སྐྱེ་བ་ཞེས་དང༌། རྐྱེན་ཉིད་འདི་པ་ཙམ་
གྱི་རྟེན་འབྲེལ་ཞེས་སོགས་གསུངས་ཤིང༌། འདིའི་རྐྱེན་ཉིད་ཅེས་པའི་ཉིད་ཀྱི་སྒྲ་དང་
འདི་བ་ཙམ་ཞེས་པའི་ཙམ་གྱི་སྒྲ་ནི་ཁོ་ནའི་སྒྲ་དང་འདྲ་བར་མི་ལྡན་རྣམ་གཅོད་གཞན་
ལྡན་རྣམ་གཅོད་མི་སྲིད་རྣམ་གཅོད་སོགས་ལ་འཇུག་པ་ལས་འདིར་ནི་གཞན་ལྡན་རྣམ་
གཅོད་ལ་བྱ་སྟེ། ལུགས་འདིར་སྐྱེ་བ་བཞག་ཕྱིན་མཐའ་བཞི་ལ་སོགས་པ་གང་ལས་སྐྱེ་
ཞེས་རིགས་པས་དཔྱད་པ་བཅུག་པ་དེ་བཅད་ནས། སྣང་ཚོད་འདི་བ་ཙམ་གྱི་ རྟེན་
འབྱུང་གི་སྐྱེ་བ་ཁས་ལེན་ཞེས་པ་ཡིན་པས། མདོར་ན་རྒྱུ་འབྲས་སོགས་བཏགས་དོན་
བཙལ་ནས་རྙེད་པས་འཇོག་པ་མ་ཡིན་པར་མིང་རྐྱང་བཏགས་ཡོད་ཙམ་གྱིས་ཚིམ་དགོས
ཞེས་པའི་དོན་ནོ། ། གཞན་ཡང་། རང་བཞིན་བཅོས་མིན་ལྟོས་མེད་དང༌། ། རྟེན་་་
འབྲེལ་ལྟོས་དང་བཅོས་མ་གཉིས། །ཞེས་པའི་སྐབས་སུ། རྩ་ཤེས་ཊིཀ་ཆེན་ལས། དེ་
ལྟར་ན་མེའི་ཚ་བ་མེའི་རང་བཞིན་ནམ་གཤིས་སུ་འཇིག་རྟེན་ན་གྲགས་མོད་ཀྱང་དེ་ཡང་
མེའི་གཤིས་མ་ཡིན་ཏེ། གཤིས་ཀྱི་མཚན་ཉིད་དང་བྲལ་བའི་ཕྱིར་རོ་ཞེས་སྨྲ་བ་ཡིན་ཏེ།
མེ་ནི་མེ་ཤེལ་ལ་སོགས་པའི་རྒྱུ་རྐྱེན་ལ་ལྟོས་པར་དམིགས་ལ་དེའི་ཚ་བ་ཡང་དེ་དང་འདྲ་
བས། བྱས་པའི་ཕྱིར་ཆུའི་ཚ་བ་བཞིན་དུ་རང་བཞིན་མ་ཡིན་ནོ། །ཞེས་སོགས་གསུངས་
པ་ལ་འཁྲུལ་ནས་ཚ་བ་མེའི་རང་བཞིན་མ་ཡིན་པར་སྨྲ་ན་ཊཱིཀ་ཆེན་གྱི་དོན་མ་དགོངས་
པར་ཟད་དེ། ཊཱིཀ་ཆེན་དེ་ཉིད་ལས། མེའི་ཚ་བ་མེའི་རང་བཞིན་ཡིན་པར་གསལ་
258



བར་བཤད་པའི་ཕྱིར་ཏེ། དེ་ཉིད་ལས། ཆོས་གང་ཞིག་དངོས་པོ་གང་ལ་མི་འཁྲུལ་བ་
དེ་ནི་དེའི་རང་བཞིན་ནོ་ཞེས་བརྗོད་དེ་གཞན་གྱིས་གེགས་བྱར་མེད་པའི་ཕྱིར་རོ། །དེ་
ཡང་མེ་ལ་མི་འཁྲུལ་བའི་མེའི་ཚ་བ་ལྟ་བུ་གཅིག་དགོས་སོ། ། ཞེས་གསུངས་ པའི་ཕྱིར།
གོང་གི་ལུང་དོན་ནི་མེའི་ཚ་བ་མེའི་གཤིས་ལུགས་མ་ཡིན་པའི་དོན་ཡིན་གྱི། དེ་ལྟ་མ་
ཡིན་པར་མེའི་ཚ་བ་མེའི་རང་བཞིན་མ་ཡིན་པར་འདོད་ན། ཚ་ཞིང་སྲེག་པ་ཡང་མེའི་
རང་བཞིན་མ་ཡིན་པར་གྱུར་ལ། དེ་ལྟར་ན་ཚ་དམར་ནང་གི་དམར་འབར་བ་ཆོས་ཅན།
མེ་ཡིན་ཏེ། ཚ་ཞིང་སྲེག་པ་ཡིན་པའི་ཕྱིར། ཞེས་པའི་སྦྱོར་བ་འདི་ རང་བཞིན་གྱི་
རྟགས་ཡང་དག་གི་སྦྱོར་བ་མ་ཡིན་པར་འགྱུར་རོ། །འདི་ལ་ཡང་འདོད་དོ་ཞེ་ན། འོ་ན་
སྒྲ་ཆོས་ཅན། ： མི་རྟག་སྟེ། སྐད་ཅིག་མ་ཡིན་པའི་ཕྱིར། ཞེས་པའི་སྦྱོར་བ་ཡང་རང་
བཞིན་གྱི་རྟགས་ཡང་དག་གི་སྦྱོར་བ་མ་ཡིན་པར་འགྱུར་བས། དེས་ན་ལུགས་འདི་ལ་
ཀུན་རྫོབ་པའི་ཆོས་སྒྲུབ་བྱེད་ཀྱི་རང་བཞིན་གྱི་རྟགས་ཡང་དག་མི་སྲིད་པར་འགྱུར་རོ། །
གཞན་ཡང་དེ་ཉིད་ལས། མྱུ་གུའི་ཆོས་ཉིད་ནི་དེའི་རང་བཞིན་ཡིན་པས་དེའི་ངོ་བོ་ཞེས་
བྱ་ལ། མྱུ་གུའི་ཁ་དོག་དང་དབྱིབས་ལ་སོགས་པ་ལ་ཡང་མྱུ་གུའི་བདག་ཉིད་ཡིན་པས་
དེའི་ངོ་བོའོ། །ཞེས་གསུངས་པ་ལྟར། སྨྱུ་གུའི་ཁ་དོག་དང་དབྱིབས་མྱུ་གུའི་ངོ་བོ་ཡིན་
པ་དེ་བཞིན་དུ་མེའི་ཁ་དོག་དང་དབྱིབས་ཀྱང་མེའི་ངོ་བོ་ཡིན་པས་དེའི་རང་བཞིན་ཡིན་
དགོས་ཏེ། ཆོས་དེའི་ངོ་བོ་དང་རང་བཞིན་ཞེས་པ་ལ་ཁྱད་པར་མེད་པའི་ཕྱིར་རོ། །
དེའི་ཕྱིར་མེའི་ཚ་བ་མེའི་རང་བཞིན་ཡིན་པར་འབད་མེད་དུ་གྲུབ་པོ། ། ཡང་། དེ་ཕྱིར་
བརྟེན་ནས་འབྱུང་བ་གང༌། །རང་བཞིན་གྱིས་ནི་གདོད་མ་ནས། །རྣམ་པར་དབེན་ཡང་
དེར་སྣང་བས། །འདི་ཀུན་སྒྱུ་མ་བཞིན་དུ་གསུངས། ། ཞེས་པའི་སྒྱུ་མ་ལ་སྔགས་རྫས་ཀྱི་
མཐུས་རྟ་དང་གླང་པོ་སོགས་སུ་མིག་ལ་སྣང་བ་ནི་དབང་ཤེས་འཁྲུལ་བའི་སྣང་བ་ཡིན་
ཞིང་དེ་ཉིད་རང་བཞིན་མེད་པའི་དཔེ་ལ་མི་རུང་བ་མེད་མོད། འོན་ཀྱང་ཤིན་ཏུ་གོ་བ་
སྟེར་ཕུལ་ཆེ་བ་ནི་ཡིད་ཤེས་ཁོ་ན་འཁྲུལ་བའི་དབང་གིས་སྣང་བ་དེ་ཡིད་ལ་བྱ་དགོས་པས།
དེ་ཅི་ལྟར་ཡིན་ཞེ་ན། བཀའ་གདམས་གསུང་གྲོས་ཕ་ཆོས་ཞུས་ལན་ནོར་བུའི་ཕྲེང་བའི་
ལེའུ་བཅོ་ལྔ་བ་ལས། ཇོ་བོ། རྒྱུ་མའི་དཔེ་གཅིག་གསུང་མཛོད་དང༌། འབྲོམ།
མཉན་ཡོད་བྱ་བའི་གྲོང་ཁྱེར་ན། །སྒྱུ་མ་མཁས་པ་ཤེས་པ་ཡི། ། ཟླ་བཟང་བྱ་བའི་མི་
259



གཅིག་ཡོད། ། དེ་ལ་གྲོགས་པོ་དཔལ་ཞེས་པ། །བཟའ་མི་གསུམ་ཙམ་བྱས་པ་ཡོད། །དེ་
ནས་ཟླ་བ་བཟང་བོ་ཡིས། །ཁྱིམ་བདག་དཔལ་ལ་སྒྱུ་མ་སློབས། །ཕྱིན་ཆད་དགོས་པ་ཡོད་
པ་ཡིན། ། ཟླ་བ་བཟང་པོ་དེས་ཅི་བྱེད། །དེ་བས་རྟ་གཅིག་དགའ་བ་ཡིན། ། ཟླ་བ་བཟང་
བོས་མ་རིགས་ནས། །ལན་ཅིག་བསླུས་ལ་བཞག་གིས་སྙམ། །རེ་ཞིག་དཔལ་བ་བཟང་མི་
གསུམ། །ནང་བར་སྔ་མོར་ལྟོ་ཟོས་ནས། །དཔལ་གྱིས་སྒོ་རྩར་སྐུད་པ་བསྒྲིམས། ། ཆུང་
མས་ནང་དུ་བཀྲུ་བཤལ་བྱས། །དེ་ནས་སྒྱུ་མ་མཁན་པོ་ཡིས། །སྒྱུ་མའི་རྟ་གཅིག་ཞོན་ནས་
འོངས། །དཔལ་ལ་རྟ་འདི་ཉོས་བྱས་པས། །ང་ལ་རིན་མེད་མི་ཉོས་ཟེར། །སླ་ཡིས་སྐུད་
པ་བཅོལ་བྱས་པས། ། རྟ་རིན་སྐུད་པ་འདོད་པས་ཆོག། འདི་ནི་མགོ་ སྐོར་ཐུབ་པར་
འདུག། སྙམ་ནས་ཉོ་བར་ཁས་བླངས་པས། །འོ་ན་ཁྱོད་རང་འགྲོས་ལྟོས་ཟེར། །དེ་
ནས་དཔལ་གྱིས་ཞོན་པ་དང༌། །རྟ་དེས་དབང་མེད་ཉིད་དུ་ཁྱེར། །དེ་ནས་ཉི་མ་ནུབ་པ་
དང༌། ། རྒྱུས་མེད་ལུང་སྟོང་གཅིག་ཏུ་སླེབ། ། སྡུག་རྟ་འདི་ཡིས་བསླུས་སོ་སྙམ། །ཕར་
ཆེར་ཚུར་ཆེར་བལྟས་ཙ་ན། །དུ་བ་འཕྱུར་བའི་ཁང་བ་མཐོང་། །དེ་ཡི་སྒོ་རྩར་མགྱོགས་
པར་ཕྱིན། ། སྒོ་ལ་བརྡུངས་ཤིང་བོས་ཙ་ན། །ནང་ནས་བུད་མེད་རྒན་མོ་བྱུང་། །ལེགས་
སོ་མི་གཅིག་འདུག་གོ་སྙམ། །མ་ལེགས་མི་མ་ཡིན་པར་འདུག། དོ་ནུབ་འདི་ཡིས་ཨེ་
བསླུས་ཡིན། །བསླུས་ཀྱང་བྱ་རྒྱུ་ཅི་ཡང་མེད། །གཞན་ན་འགྲོ་ས་ཡེ་མི་འདུག། སྟག་
དང་སྤྱང་ཁྱིས་ཟོས་པ་སྲིད། ། དེ་བས་འདི་ལ་བརྟེན་པ་དྲག། སྙམ་སྟེ་གནས་མལ་ཐོང་
བྱས་པས། །ཅིས་ཀྱང་ནང་དུ་བྱོན་ཟེར་སྐད། །ནང་དུ་ཕྱིན་ནས་བལྟས་ཙ་ན། ། མོ་ལ་བུ་
མོ་གསུམ་ཙམ་འདུག ཁོ་ལ་བཟའ་བཏུང་ཞིམ་པོ་བྱིན། །མི་ཁྱོད་འདི་རུ་སུས་བསྐྱལ་
ཟེར། ། སྔར་གྱི་བྱུང་ཚུལ་བཤད་ཙ་ན། །ད་མི་ཁྱོད་ལ་འགྲོ་ས་མེད། །འདི་ནི་གླིང་ཕྲན་
བདག་མེད་ཡིན། །ངེད་ཀྱི་སྐྱེས་པའང་གུམ་ནས་མེད། །བུ་མོ་གཅིག་དང་ཁྱིམ་བྱས་ལ། །
ཁྱིམ་འདིའི་བདག་ཀྱང་ཁྱོད་ཀྱིས་གྱིས། །ཕྱིན་ཆད་གང་ཡང་མི་སླེབ་ཟེར། །ཁོ་སྙམ་དེ་
ལས་འོས་མེད་སྙམ། །བུ་མོ་གཅིག་དང་ཁྱིམ་བྱས་ནས། ། བསྡད་པས་ལོ་ཡང་མང་པོ་
སོང་། །བུ་ཚའང་མིང་སྲིང་གཉིས་གསུམ་བྱུང་། །ཉིན་གཅིག་མ་དེ་ཤིང་ལ་སོང་། །ཕ་
སྤད་བཞི་པོ་ཆུ་འགྲམ་དུ། །རྩེད་མོ་རྩེ་ཞིང་བསྡད་པ་ན། །ཆུ་ཡི་ནང་དུ་ཟླ་བ་ཤར། །བུ་
ཚ་གཅིག་གིས་ལེན་དུ་ཕྱིན། །དེ་ནས་བྱིས་པ་ཆུ་ཡིས་ཁྱེར། །ཕས་ཀྱང་ར་མདའ་བརྒྱུགས་
260



ཙ་ན། །ཕྱི་ལའང་བུ་གཅིག་ཁྱེར་ནས་བྱུང༌། །དེ་ནས་ཐེ་ཚོམ་དུ་མ་ལངས། །ཕྱི་མ་བཟུང་
པས་སྔ་མ་ཤོར། །བར་དུ་གཉིས་ཀ་མ་ཟིན་པར། ། འགྲམ་ནས་བུ་མོ་སྟག་གིས་ཁྱེར། །
རེས་འགའ་སྟག་ལ་ཀུ་ཅོས་འདེབས། །གསུམ་ག་མ་ཟིན་ཁོ་རང་འགྱེལ། །ཤི་ལ་ཁད་པས་
སྐམ་ལ་ཐོན། ། སྡུག་ནས་འགྱེལ་ཏེ་བསྡད་ཙ་ན། ། ཆུང་མས་དེ་རུ་སླེབ་ནས་བྱུང་། །ཅི་
བྱུང་ཟེར་ནས་བྱུང་ལུགས་བཤད། ། ཆུང་མའང་སྐྲག་ནས་ཆུ་ལ་ལྕེབས། ། མ་བུ་ ཐམས་
ཅད་ཤི་བ་མཐོང་། ཁོ་བོ་འདྲ་བའི་ཚོགས་མ་བསགས། ། ལ་ལ་དག་དང་གསོན་བྲལ་
བྱས། །ཕྱི་མ་བཞི་དང་ཤི་བྲལ་བྱས། །ང་ཡང་འདི་རུ་ཤི་ན་བདེ། །སྙམ་ནས་སྐྲ་སྤུ་འབལ་
ཙ་ན། ། མགོ་ཡང་དཀར་པོར་སོང་ནས་འདུག། སྙིང་རླུང་ལངས་ཏེ་བྲོས་ཙ་ན། །ཇི་
ཞིག་ཙམ་ནས་ཡུལ་དུ་སླེབ། ། ཁྱིམ་དུ་ཕྱིན་ནས་བལྟོས་ཙ་ན། ། སྔར་གྱི་ཆུང་མ་ གླུ་ལེན་
ཞིང་། །ཅི་བྱེད་ད་དུང་ཉི་མ་འདེ། །ཁོ་མོས་འཁྲུད་པ་མ་ཟིན་ཟེར། ། ཁོ་ནི་དད་པ་གཏིང་
ནས་ལོག། ཁོ་བོས་ཅི་འདྲའི་སྡུག་བསྔལ་མྱོང༌། །དེ་ཙམ་ཞིག་ཏུ་སྟོར་བ་ལ། །ཅིག་ཙམ་
ཚོལ་དུ་མི་འོང་བའམ། །ཐ་མའང་མྱ་ངན་མི་བྱེད་པར། །ཁྱོད་ཀྱི་གླུ་རྐྱང་རེ་སྙན་ཨ། །
བྱུང་བས་དགའ་སེམས་མི་བྱེད་པར། །ཉི་མ་འདེ་བའི་བསླབ་བྱ་དང་། །ཟེར་ནས་སྡོངས་
པ་ཆུང་མས་ཐོས། ། ཆུང་མས་བསམས་པ་སྐྱེས་པ་འདི། །འཁྲུལ་ལམ་སྨྱོ་འམ་སྒྱུ་མས་
བསླུས། །འདི་ལ་ཅི་ཞིག་བྱུང་ནས་འདུག། ཁོ་དེ་ཁྱོད་ལ་ཅི་བྱུང་བ། ། མོ་དེ་ཡུན་རིང་
དེ་ཙམ་བྲལ། །ཁྱོད་ལ་ད་དུང་རྒྱུས་མེད་ཨ། །ཁོ་དེ་དེ་འདྲ་ཅི་ལ་ཟེར། །ད་ལྟ་རང་དུ་ལྟོ་
ཟོས་ནས། །ད་དུང་འཁྲུད་མའང་མ་ཟིན་པ། །འདི་ལ་ལྟོས་དང་ཟེར་ནས་བསྟན། །ཅི་
ཁྱོད་གྲོགས་པོས་བསླུས་པར་འོང་། །ད་ལུང་སྐྱིད་པའི་འཁལ་འཕྲོ་ལྟོས། ། ཕྱི་ན་ཉིག་གེ་
ཡོད་ངོས་ཤེས། །དེ་ནས་དཔལ་གྱི་བསམ་པ་ལ། ། མོ་ཡི་ཟེར་ལུགས་འདྲ་ན་རང༌། །དེ་
ཀུན་ང་རང་འཁྲུལ་འཁྲུལ་འདྲ། །འོན་ཀྱང་ལོ་མང་འཁྲུལ་མི་སྲིད། ། བུ་ཚ་མིང་སྲིང་
གསུམ་ཙམ་སྐྱེས། །ཤི་ཚད་རིམ་པ་དེ་ཙམ་མཐོང་། །ལོ་གཅིག་ཟླ་བ་བཅུ་གཉིས་ཡིན། །
ཞིག་པོ་སུམ་བརྒྱ་དྲུག་ཅུ་མཆིས། །ཉིན་ཞག་གཅིག་གི་སྡུག་བསྔལ་ལ། །དེ་ཙམ་འཁྱམས་
ན་ཆུང་མ་འདིས། །ང་ལ་སླུ་བྲིད་གཏོང་བར་འདུག། སྐུད་པ་བལྟ་རུ་ཕྱིན་ཙ་ན། །ད་
དུང་སྒོ་དྲུང་དེ་ན་འདུག། ད་གཟོད་བསམས་པས་སྒྲོ་འདོགས་ཆོད། །དེ་ནས་ཞག་ཤས་
ལོན་པ་ན། །གྲོགས་པོ་སྒྱུ་མ་མཁན་པོ་བྱུང༌། །ཁྱོད་དང་ལོ་མང་མ་འཕྲད་པས། །སྐྱོ་བས་
261



དེ་རིང་ཕྲད་དུ་འོངས། །ཁྱོད་ཀྱིས་གང་དུ་ཕྱིན་པ་ལགས། །དཔལ་གྱིས་སྔར་གྱི་བྱུང་ཚུལ་
བཤུད། །སྒྱུ་མ་མཁན་པོ་ན་རེ་ཡའི། །ཆོས་རྣམས་སྒྱུ་མའི་སླུ་བྲིད་ལགས། ། བདེན་པར་
གྱུར་པ་ཅི་ཡང་མེད། །བུ་གསུམ་མ་ནི་མཐོང་བའང་མེད། །ལུས་ཀྱི་སྦྱོར་བ་ག་ལ་སྲིད། །
གོམ་གང་ཙམ་ཡང་ཕྱིན་པ་མེད། ། ཐག་རིང་སླེབ་པ་གང་ནས་འོངས། །ཡུད་ཙམ་ཞིག་
ཀྱང་སོང་བ་མེད། །ལོ་མང་ སྡུག་པ་ག་ན་མཆིས། ། ཇི་ལྟར་འཁོར་བར་ སྡུག་བསྔལ་
ཡང་། །བདེན་བདེན་འདྲ་སྟེ་ཁྱོད་དང་མཚུངས། །ཡུན་རིང་བསྐལ་བར་འཁྱམས་གྱུར་
ཀྱང་། ། ཁྱོད་ཀྱི་ལོ་ལྟར་འཁྱམས་པ་ཡིན། ། རྒས་པ་ཁྱོད་ཀྱི་མགོ་དང་འདྲ། །གཞོན་པ་ཤི་
བའི་བུ་ཚ་བཞིན། །དགྲ་བོ་ཆུ་ངན་དེ་དང་འདྲ། །གཉེན་ཚན་རྒན་མོ་མ་སྨད་བཞིན། །
ཕ་ཡུལ་ གླིང་ཕྲན་དེ་དང་འདྲ། ། ཉི་མའི་འཆར་ནུབ་སླེབ་དུས་བཞིན། ། བདེན་མེད་
བདེན་འཛིན་དེ་འདྲ་ཡིན། ། བརྟག་དཔྱད་མི་གཏོང་ཁྱིམ་བདག་དཔལ། །ཡེ་ནས་སྟོང་
བའི་གནས་ལུགས་དེ། །ཆུང་མའི་ཚིག་ལས་ཐོས་པས་གོ། སྐུད་པ་མཐོང་བས་བསམས་
པས་གོ། ད་གཟོད་གཏིང་ཚུགས་གོམས་པས་གོ། ད་ནི་མཉན་ཡོད་ལ་སོགས་པའི། །
ཡུལ་དང་ཡུལ་ཅན་མ་ལུས་པ། ། འདི་དང་འདྲའོ་དེ་ལ་དཔྱོད། ། ཡང་ཡང་སོམས་དང་
ཤེས་པར་འགྱུར། །གོམས་པའི་དབང་གིས་དོན་མཐོང་འགྱུར། །སྔོན་ཆད་འཁོར་ལ་ཡིད་
མི་ཆེས། །བཙལ་ན་མཚན་དངོས་ག་ལ་རྙེད། །ཁྱོད་ཀྱིས་དེ་ཙམ་འཁོར་གྱུར་ཀྱང་། །ད་
གཐོད་གཏན་མེད་ཤེས་པ་བཞིན། །སྒྱུ་མ་མཁན་པོས་དེ་སྨྲས་པས། །དཔལ་གྱིས་སྒྱུ་མས་
བསླུས་པར་གོ། ཆོས་རྣམས་དེ་བཞིན་ཤེས་པར་གྱུར། ། ཅེས་བྱུང་བ་ལྟར་གྱི་དོན་ཡང་
ཡང་བསམ་དགོས། དེ་ལྟར་སྒྱུ་མ་མཁན་གྱིས་རྟ་གཅིག་བསྟན་ནས་འདི་ཉོས་བྱས་པ་ན།
རྒད་པོ་དཔལ་གྱིས་སྒྱུ་མའི་རྟ་མིག་གིས་ཀྱང་མ་མཐོང་རྟ་ཉོས་ཞེས་པའི་ཚིག་རྣ་བས་ཀྱང་
མ་ཐོས་མོད་སེམས་ཁོ་ན་ལ་འཁྲུལ་བའི་དབང་གིས་དེ་དང་དེ་སྣང་བ་ཙམ་ཡིན་པ་དེ་
བཞིན་དུ་རང་ཚོ་ལ་སྣང་བའི་རང་དང་གཞན་གྱི་ལུས་ངག་ཡིད་གསུམ་གྱི་སྤྱོད་པ་མཐའ་
དག་དང་སྣོད་ཀྱི་འཇིག་རྟེན་ཇི་སྙེད་ཅིག་སྣང་བ་ཐམས་ ཅད་དེ་དང་འདྲ་བར་ཡེ་ནས་
དག་ཀྱང་བསྙོན་མེད་དུ་སྣང་བ་ཡིན་པར་ཤེས་པར་གྱིས་ཤིག བཀའ་གདམས་ པ་་
རྣམས་ཀྱི་གསུང་གྲོས་ཀྱི་ཚིག་བྱིན་ཅན་དུ་གྲགས་པ་ལྟར་འདི་གཅིག་པུ་རང་ཞིབ་ཏུ་བལྟ་
དགོས་སོ། །བསྟོད་པ་འདི་ཡི་བསྟན་བྱའི་གཙོ་བོའི་དོན་འདི་ཡན་དུ་རྫོགས་པ་ཡིན་ཞིང་།
262



དེ་ཡིན་པའི་རྟགས་ནི་འདི་མན་དུ་རང་བཞིན་གྱིས་ཡོད་མེད་དང་སྟོང་བ་དང་རྟེན་འབྱུང་
ཞེས་པའི་ཚིག་ཆེར་མི་འབྱུང་བས་ཤེས་སོ། ། གསུམ་པ་སྐྱབས་ཀྱི་ཁྱད་པར་ཤེས་པའི་སྒོ་
ནས་སྐྱབས་སུ་འགྲོ་བའི་ཚུལ་འཆད་པ་ལ། དོན་བཞིན་གཟིགས་ནས་ལེགས་གསུངས་
པ། །ཁྱོད་ཀྱི་རྗེས་སུ་སློབ་པ་ལ། ། རྒུད་པ་ཐམས་ཅད་རིང་དུ་གྱུར། །ཉེས་ཀུན་རྩ་བ་ལྡོག་
ཕྱིར་རོ། །ཁྱོད་ཀྱི་བསྟན་ལས་ཕྱིར་ཕྱོགས་པས། །ཡུན་རིང་ངལ་བ་བསྟེན་བྱས་ཀྱང་། །
ཕྱི་ཕྱིར་སྐྱོན་རྣམས་བོས་པ་བཞིན། །བདག་ཏུ་ལྟ་བ་བརྟན་ཕྱིར་རོ། །ཨེ་མའོ་མཁས་པས་
འདི་གཉིས་ཀྱི། །ཁྱད་པར་ཁོང་དུ་ཆུད་གྱུར་པ། །དེ་ཚེ་རྐང་གི་ཁོང་ནས་ནི། །ཁྱོད་ལ་ཅི་
ཕྱིར་གུས་མི་འགྱུར། །ཁྱོད་གསུང་དུ་མ་ཅི་ཞིག་སྨོས། ། ཆ་ཤས་རེ་ཡི་དོན་ཙམ་ལའང་། །
འོལ་སྤྱི་ཙམ་གྱི་ངེས་རྙེད་པ། །དེ་ལའང་མཆོག་གི་བདེ་བ་སྟེར། །ཀྱི་ཧུད་བདག་བློ་རྨོངས་
པས་བཅོམ། །འདི་འདྲའི་ཡོན་ཏན་ཕུང་པོ་ལ། །རིང་ནས་སྐྱབས་སུ་སོང་གྱུར་ཀྱང་། །
ཡོན་ཏན་ཆ་ཙམ་མ་འཚལ་ཏོ། །འོན་ཀྱང་འཆི་བདག་ཁར་ཕྱོགས་པའི། །སྲོག་གི་རྒྱུན་ནི་
མ་ནུབ་པར། ། ཁྱོད་ལ་ཅུང་ཟད་ཡིད་ཆེས་པ། །འདི་ཡང་སྐལ་བ་བཟང་སྙམ་བགྱིད། །
སྟོན་པའི་ནང་ན་ རྟེན་འབྲེལ་ སྟོན་པ་དང་། ། ཤེས་རབ་ནང་ན་ རྟེན་འབྲེལ་ཤེས་ པ་་་་
གཉིས། །འཇིག་རྟེན་དག་ན་རྒྱལ་བའི་དབང་པོ་བཞིན། ། ཕུལ་བྱུང་ལགས་པར་ཁྱོད་
མཁྱེན་གཞན་གྱིས་མིན། །ཞེས་སོ། །ཚིགས་བཅད་དང་པོ་གཉིས་ཀྱིས་སྐྱབས་དང་སྐྱབས་
མ་ཡིན་པའི་ཁྱད་པར་བསྟན་ཅིང་། རིང་ནས་སྐྱབས་སུ་སོང་གྱུར་ཀྱང་། །ཡོན་ཏན་ཆ་
ཙམ་མ་འཚལ་ཏོ། ། ཞེས་པ་རྗེ་རང་གིས་ ཐལ་འགྱུར་བའི་ཐུན་མོང་མ་ ཡིན་པའི་རྟེན་
འབྱུང་ཟབ་མོ་མ་དགོངས་པའི་ཚུལ་བསྟན་ཅིང༌། འོན་ཀྱང་འཆི་བདག་ཁར་ཕྱོགས་
པའི། །ཞེས་སོགས་ཀྱི་ཚིགས་བཅད་གཅིག་གིས། རྗེ་རིན་པོ་ཆེ་འོལ་ཁ་ཆོས་ལུང་དུ་ལྟ་
བ་རྙེད་པའི་ཆེད་དུ་དཀའ་བ་སྤྱད་པའི་ཚེ། མནལ་ལམ་དུ་སངས་རྒྱས་བསྐྱངས་ཟེར་
བའི་བཙུན་པ་ཞིག་གིས་གླེགས་བམ་གནང་བ་རྨིས་ཏེ། ཕྱིས་ཉིན་བུདྡྷ་པཱ་ལི་ཏའི་རབ་
བྱེད་བཅོ་བརྒྱད་པ་དང་དུས་བརྟག་པའི་ཐད་དུ་ཞིབ་གཞིགས་གནང་བ་ན་བཏགས་ཡོད་
མིང་རྐྱང་ཙམ་ལ་རྒྱུ་འབྲས་དང་རྟེན་འབྱུང་གི་རྣམ་གཞག་འཇོག་ཚུལ་ཐུགས་སུ་ཆུད་པའི་
ཚུལ་བསྟན་ཅིང་། ཚིག་ལྷག་མ་རྣམས་ནི་གོ་བར་ཟད་དོ། །བཞི་བ་ཁས་བླངས་པའི་སྒོ་
ནས་སྐྱབས་སུ་འགྲོ་བའི་ཚུལ་འཆད་པ་ལ་ཁྱོད་ཀྱིས་ཇི་སྙེད་བཀའ་སྩལ་བ། །རྟེན་འབྲེལ་
263



ཉིད་ལས་བརྩམས་ཏེ་འཇུག། དེ་ཡང་མྱ་ངན་འདའ་ཕྱིར་ཏེ། །ཞི་འགྱུར་མིན་མཛད་
ཁྱོད་ལ་མེད། ། ཀྱེ་མའོ་ཁྱོད་ཀྱི་བསྟན་པ་ནི། ། གང་གི་རྣ་བའི་ལམ་སོང་བ། ། དེ་དག་
ཐམས་ཅད་ཞི་འགྱུར་ཕྱིར། །ཁྱོད་བསྟན་འཛིན་པར་སུ་མི་གུས། ། ཕས་རྒོལ་མཐའ་དག་
འཇོམས་པ་དང་། །ལྟག་འོག་འགལ་འདུས་སྟོང་བ་དང་། །སྐྱེ་རྒུའི་དོན་གཉིས་སྟེར་བྱེད་
པ། །ལུགས་འདིར་ཁོ་བོ་སྤྲོ་བ་འཕེལ། །འདི་ཡི་ཕྱིར་དུ་ཁྱོད་ཀྱིས་ནི། །ལ་ལར་སྐུ་དང་
གཞན་དུ་སྲོག། །སྡུག་པའི་གཉེན་དང་ལོངས་སྤྱོད་ཚོགས། །གྲངས་མེད་བསྐལ་བར་ཡང་
ཡང་བཏང་། །གང་གི་ཡོན་ཏན་མཐོང་བ་ཡིས། ། ལྕགས་ཀྱུས་ཉ་ལ་ཇི་བཞིན་དུ། ། ཉིད་
ཀྱི་ཐུགས་དྲངས་ཆོས་དེ་ནི། །ཁྱོད་ལས་མ་ཐོས་སྐུལ་བ་ཞན། །དེ་ཡི་མྱ་ངན་ཤུགས་ཀྱིས་
ནི། །སྡུག་པའི་བུ་ལ་མ་ཡི་ཡིད། །རྗེས་སུ་སོང་བ་ཇི་བཞིན་དུ། །བདག་གི་ཡིད་ནི་གཏོང་
མི་བྱེད། ། འདི་ལའང་ཁྱོད་གསུང་བསམས་པ་ན། ། མཚན་དཔེའི་དཔལ་གྱིས་རབ་ཏུ་
འབར། །འོད་ཀྱི་དྲ་བས་ཡོངས་བསྐོར་བའི། ། སྟོན་པ་དེ་ཡི་ཚངས་དབྱངས་ཀྱིས། །འདི་
ནི་འདི་ལྟར་གསུངས་སྙམ་དུ། །ཡིད་ལ་ཐུབ་པའི་གཟུགས་བརྙན་ནི། །ཤར་བ་ཙམ་ཡང་
ཚ་པ་ཡིས། །གདུངས་ལ་ཟླ་ཟེར་བཞིན་དུ་སྨན། །དེ་ལྟར་རྨད་དུ་བྱུང་བ་ཡི། ། ལུགས་
བཟང་དེ་ཡང་མི་མཁས་པའི། །སྐྱེ་བོ་བལ་བ་ཛ་བཞིན་དུ། །རྣམ་པ་ཀུན་ཏུ་འཛིངས་པར་
བྱས། །ཚུལ་འདི་མཐོང་ནས་བདག་གིས་ནི༑ །འབད་པ་དུ་མས་མཁས་པ་ཡི། །རྗེས་སུ་
འབྲངས་ནས་ཁྱོད་ཀྱི་ནི། །དགོངས་པ་ཡང་དང་ཡང་དུ་བཙལ། །དེ་ཚེ་རང་གཞན་སྡེ་བ་
ཡི། །གཞུང་མང་དག་ལ་སྦྱངས་པ་ན། །ཕྱི་ཕྱིར་ཐེ་ཚོམ་དྲ་བ་ཡིས། །བདག་གི་ཡིད་ནི་
ཀུན་དུ་གདུངས། ། ཁྱོད་ཀྱི་བླ་མེད་ཐེག་པའི་ཚུལ། །ཡོད་དང་མེད་པའི་མཐའ་སྤངས་
ཏེ། ། ཇི་བཞིན་འགྲེལ་བར་ལུང་བསྟན་པ། །ཀླུ་སྒྲུབ་གཞུང་ལུགས་ཀུན་དའི་ཚལ། །དྲི་
མེད་མཁྱེན་པའི་དཀྱིལ་འཁོར་རྒྱས། ། གསུང་ རབ་མཁའ་ལ་ཐོགས་མེད་རྒྱུ། ། མཐར་
འཛིན་སྙིང་གི་མུན་པ་སེལ། །ལོག་སྨྲ་རྒྱུ་སྐར་ཟིལ་གནོན་པ། །དཔལ་ལྡན་ཟླ་བའི་ལེགས་
བཤད་ཀྱི། །འོད་དཀར་འཕྲེང་བས་གསལ་བྱས་པ། །བླ་མའི་དྲིན་གྱིས་མཐོང་བའི་ཚེ། །
བདག་གི་ཡིད་ཀྱིས་ངལ་གསོ་ཐོབ། ། ཅེས་སོ། ། སངས་རྒྱས་ཁོ་ན་ལས་གཞན་པའི་ ལྷ་
གཞན་ལ་སྐྱབས་སུ་མི་འགྲོ་བའི་ཚིག་གང་གིས་ཐོན་ཞེ་ན། དེ་ཡི་མྱ་ངན་ཤུགས་ཀྱིས་
ནི། །སྡུག་པའི་བུ་ལ་མ་ཡི་ཡིད། །རྗེས་སུ་སོང་བ་ཇི་བཞིན་དུ། །བདག་གི་ཡིད་ནི་གཏོང་
264



མི་བྱེད། །ཅེས་པའི་ཚིག་ཐ་མས་ཐོན་ནོ། །འདིའི་ཤུགས་ཞེས་པ་མཁས་པ་འགའ་ཞིག་
ཞུགས་ཀྱི་དོན་དུ་བཀྲལ་བ་ནི་འོག་གི་གདུངས་ལ་ཟླ་ཟེར་བཞིན་དུ་སྨན་ཞེས་པ་དང༌
འབྲེལ་བར་དགོངས་མོད། ཚིགས་བཅད་གཅིག་གི་ནང་དུ་དོན་རྫོགས་འདུག་པས་འོག་
གི་དེ་དང་འབྲེལ་བ་མིན་ནས་སྙམ་མོ། ། དེ་ལྟར་རྨད་དུ་བྱུང་བ་ཡི། ། ལུགས་བཟང་དེ་
ཡང་མི་མཁས་པའི། ། སྐྱེ་བོས་བལ་བ་ཛ་བཞིན་དུ། ། རྣམ་པ་ཀུན་དུ་འཛིངས་པར་་་
བྱས། །ཞེས་པའི་མི་མཁས་པའི་སྐྱེ་བོ་དེ་གང་ལ་བྱ་ཞེ་ན། རང་རེའི་མཁས་པ་རྣམས་
ཀྱིས་བོད་སྔ་མ་དག་ལ་ངོས་བཟུང་བ་ལྟར་ཡིན་མོད། འོན་ཀྱང་དེ་ཡིན་ན་སྟོང་ཉིད་མ་
རྟོགས་པས་ཁྱབ་ཅེ་ན་མི་རུང་སྟེ། ལྕང་སྐྱ་ཐམས་ཅད་མཁྱེན་པས་མར་མི་ཡབ་སྲས།
ས་ཆེན་ཡབ་སྲས། འ་བྲོམ་སྟོན་ཡབ་སྲས་ཀྱིས་སྟོང་ཉིད་རྟོགས་པའི་ཚུལ་རིགས་པས་
བསྒྲུབས་པ་ལྟར་མཁས་པ་དུ་མས་བཞེད་པའི་ཕྱིར་རོ། །དེར་མ་ཟད་བོད་སྔ་མ་དག་གིས་
ཐ་སྙད་བཏགས་པ་ལྟར་གྱི་ཅི་ཡང་ཡིད་ལ་མི་བྱེད་པར་རྣམ་རྟོག་གི་འཕྲོ་འདུ་བཀག་པའི་
སྒོམ་དེ་ལ་ སྟོང་ཉིད་རྟོགས་ པའི་བློ་གཅིག་ ཀྱང་ཡོད་པར་ཁས་ལེན་དགོས་པ་འདྲ་ སྟེ།
དེའི་ རྒྱུ་མཚན་ཅི་ཡིན་ཞེ་ན། ལམ་རིམ་ཆུང་ བ་ ལས། གཞན་ཡང་ ཉན་ ས་ ལས།
མཚན་མ་ཐམས་ཅད་ལ་མི་ཕྱོགས་ཤིང་རྣམ་པར་གཡེང་བ་མེད་པར་བྱ་བའི་ཕྱིར་དང་པོ་
ནས་ཉེ་བར་གཏོད་པས་ནི་དྲན་པ་མེད་ཅིང་ཡིད་ལ་བྱེད་པ་མེད་པར་བྱེད་དོ། ། ཞེས་པ་
ནས། མཐར་མཉམ་པར་བཞག་པ་ན་གཟུགས་སྒྲ་སོགས་ཀྱི་མཚན་མ་མི་འཆར་བར་
སེམས་རིག་ཅིང་། གསལ་བ་དང་བདེ་སིང་ངེ་བ་ཙམ་གྱི་རྣམ་པར་འབའ་ཞིག་འཆར་
རོ། །དེ་ནས་རྣམ་རྟོག་མེད་པར་འགྱུར་ཚུལ་ནི། ཞེས་སོགས་གསུངས་པའི་རྒྱུ་མཚན་
དང༌། ཡང་དེ་ཉིད་ལས། དེས་ན་དྲན་པ་མེད་པ་དང་ཡིད་ལ་མི་བྱེད་པའི་སྒོམ་ལ།
བློས་མ་བཅོས་པ་དང་འཛིན་མེད་དུ་མིང་བཏགས་པའི་བདེ་གསལ་མི་རྟོག་པ་ལ་ནི། དེ་
ཁོ་ན་ཉིད་ཀྱི་དོན་ལ་མཉམ་པར་བཞག་པའི་སྟོང་ཉིད་ཀྱི་སྒོམ་ཡིན་མིན་གཉིས་ཡོད་པས་
ལེགས་པར་ཕྱེད་པ་ཤིན་ཏུ་གལ་ཆེ་སྟེ། ཞེས་གསུངས་པའི་ཕྱིར། ཁྱབ་སྟེ། འདིའི་
འཛིན་མེད་དུ་མིང་བཏགས་ཞེས་པས་བོད་དག་གིས་ཐ་སྙད་འདོགས་ཚུལ་བསྟན་ཅིང་དེ་
ལ་སྟོང་ཉིད་རྟོགས་པ་ཡོད་པར་ཤིན་ ཏུ་གསལ་བར་བཤད་པས། དེས་ན་མྱོང་རིག་
སེམས་རིག་ཅེས་པ་དང་། གསལ་བ་དང་བདེ་སིང་ངེ་བ་ཞེས་པ་དང་། རྣམ་རྟོག་ཤར་
265



མ་ཐག་པ་ནས་ཤུན་པ་བུད་པ་བཞིན་དུ་རང་ཞི་རང་དག་ཏུ་འགྲོ་ཞེས་པ་དང་། རྣམ་
རྟོག་གང་སྐྱེ་ཆུ་ལས་ཆུ་བུར་བྱུང་བ་བཞིན་དུ་འཕྲོ་མཐུད་མི་ཐུབ་པར་རང་ཞིར་འགྲོ་བ་
སོགས་ཀྱི་ཐ་སྙད་རང་ལུགས་སུ་མཛད་འདུག་པ་ལམ་རིམ་འདིར་ཤིན་ཏུ་གསལ་བས།
དེའི་ཕྱིར་སྔ་རབས་པས་ཞི་ལྷག་སྒོམ་ཚུལ་གྱི་ཐ་སྙད་ཐམས་ཅད་བོན་དང་ཕྱི་རོལ་པའི་
གྲུབ་མཐའ་དང་མཚུངས་པར་གོ་ན་ཆོས་སྤོང་གི་ལས་མི་བཟད་པ་གསོག་པར་འགྱུར་པས།
ཕྱིས་ཀྱི་ཡིད་འཇོག་བྱེད་པ་རྣམས་ནས་ལེགས་པར་ཕྱེད་པ་གལ་ཆེའོ། །བལ་བ་ཛ་ནི་ལྕང་
སྐྱ་རིན་པོ་ཆེས་གསུངས་པ་ལྟར་ཕྱོགས་ཕྱོགས་ནས་བསྣོལ་མར་སྐྱེས་པས་ཕན་ཚུན་དམ་
པོར་འཁྱུད་པའི་རྩྭ་ཞིག་གོ། ཚིག་གཞན་རྣམས་ནི་བརྡའ་ཕྲད་པར་ཟད་དོ། ། ལྔ་བ་
གཞན་དག་གིས་དེ་ལྟར་སྐྱབས་སུ་འགྲོ་དགོས་པར་གདམས་ཚུལ་འཆད་པ་ལ། མཛད་
པ་ཀུན་ལས་གསུང་གི་ནི། ། མཛད་པ་མཆོག་ཡིན་དེ་ཡང་ནི། །འདི་ཉིད་ཡིན་ཕྱིར་མཁས་
པ་ཡིས། །འདི་ལས་སངས་རྒྱུས་རྗེས་དྲན་བྱོས། །ཞེས་སོ། །བསྟོད་པ་འདིའི་བརྗོད་བྱ་ནི་
ཐལ་འགྱུར་བས་འདོད་པ་ལྟར་གྱི་རྟེན་འབྱུང་ཡིན། དགོས་པ་ནི་རྗེས་འཇུག་གི་གདུལ་
བྱ་གཞན་དག་ཀྱང་ སངས་ རྒྱས་ཉག་ གཅིག་ སྐྱབས་ སུ་ བསྟེན་ པའི་ ཆེད་དང་། ཉིང་
དགོས་ནི་སྐྱབས་འགྲོ་ཡང་དག་ལ་བརྟེན་ནས་རྣམ་མཁྱེན་སྐྱེ་བ་དེ་ཡིན་ནོ། །བརྗོད་བྱ་དེ་
ཉིད་ངེས་པའི་ ཐབས་ མཆོག་ཏུ་གྱུར་ པ་ནི་སྒྱུ་མའི་དཔེ་ཡིན་ཞིང་། དེ་ལ་ཡང་མིག་
བསླད་པའི་དབང་གིས་སྤྲུལ་གཞི་རྟ་གླང་སོགས་སུ་འཁྲུལ་བ་གཅིག་དང་། ཡང་དབུ་མ་
ལ་འཇུག་པ་ལས། དེ་ཕྱིར་མཁས་པ་རིན་པོ་ཆེ་ཡི་གླིང་དུ་ཆས་པའི་སྐྱེ་ཚོགས་ཀྱི། །ངལ་
བ་ཉེར་སེལ་གྲོང་ཁྱེར་ཡིད་འོང་བར་དུ་རྣམ་པར་བཀོད་པ་ལྟར། །ཞེས་གསུངས་པ་ལྟར་
ཡིད་འཁྲུལ་བའི་དབང་གིས་སྤྲུལ་གཞི་ཙམ་ལ་མི་ལྟོས་པར། །ཡུད་ཙམ་ཞིག་ཏུ་ཚོང་བ་
ཐམས་ཅད་ཀྱི་སེམས་རྨི་ལམ་རྨིས་པ་བཞིན་དུ་འཁྲུལ་ནས། གྲོང་ཁྱེར་དེ་ཉིད་དུ་ཉིན་
ཞག་མང་པོ་བསྡད་ནས་ཟ་འཐུང་གང་ཞིམ་དང་འདོད་ཡོན་སྣ་ཚོགས་དངོས་གནས་ལ་
ལོངས་སྤྱོད་པ་ལྟ་བུའི་སྣང་བ་འཆར་ཞིང་། དེ་ལྟར་སྣང་བའི་བློ་དེ་ཡང་རང་གི་སྣང་བ་
ལ་ ཚད་ མ་ ཡིན་ པའི་ རྒྱུ་ མཚན་ གྱིས་ ཚོང་ བ་ རྣམས་ ངལ་ གསོ་ བའི་ བདེ་ བ་ ཐོབ་ ཀྱང་།
དོན་དངོས་པོའི་གནས་ཚོད་ལ་དུས་ཡུད་ཙམ་ཞིག་ལས་མ་འགོར་བ་དང་། ཟ་འཐུང་
ཁམ་གཅིག་ཙམ་ལོངས་མ་སྤྱོད་བཞིན་དུ་ཡིད་ཚིམ་པ་ལྟར། རང་ཚོ་ལ་བདེ་སྡུག་ཡུན་
266



རིང་ཐུང་ཅི་རིགས་མྱོང་བ་ཐམས་ཅད་དེ་དང་འདྲ་བར་དོན་ལ་མ་གྲུབ་ཀྱང་སྣང་ཚོད་
འདི་བ་ཙམ་བསྙོན་མེད་ཡིན་པར་ཤེས་པར་བྱའོ། །དྲུག་པ་བསྟོད་པའི་མཇུག་བསྡུ་བ་ནི།
སྟོན་དེའི་རྗེས་སུ་རབ་ཏུ་བྱུང་གྱུར་ཏེ། ། རྒྱལ་བའི་གསུང་ལ་སྦྱངས་པ་མི་དམན་ཞིང་། །
རྣལ་འབྱོར་སྤྱོད་ལ་བརྩོན་པའི་དགེ་སློང་ཞིག། དྲང་སྲོང་ཆེན་པོ་དེ་ལ་དེ་ལྟར་གུས། །
ཞེས་པའི་ཚིགས་བཅད་གཅིག་གོ། བདུན་པ་དགེ་བ་བསྔོ་བ་ནི། སྟོན་པ་བླ་ན་མེད་
པའི་བསྟན་པ་དང་། །མཇལ་བ་འདི་འདྲ་བླ་མའི་དྲིན་ཡིན་པས། །དགེ་བ་འདི་ཡང་འགྲོ་
བ་མ་ལུས་པ། །བཤེས་གཉེན་དམ་པས་འཛིན་པའི་རྒྱུ་རུ་བསྔོ། །ཕན་མཛད་དེ་ཡི་བསྟན་
པའང་སྲིད་པའི་མཐར། །ངན་རྟོག་རླུང་གིས་རྣམ་པར་མི་གཡོ་ཞིང་། །བསྟན་པའི་ངང་
ཚུལ་ཤེས་ནས་སྟོན་པ་ལ། །ཡིད་ཆེས་རྙེད་པས་རྟག་ཏུ་གང་པར་ཤོག། བརྟེན་ནས་
འབྱུང་བའི་དེ་ཉིད་གསལ་མཛད་པ། །ཐུབ་པའི་ལུགས་བཟང་སྐྱེ་བ་ཐམས་ཅད་དུ། །
ལུས་དང་སྲོག་ཀྱང་བཏང་ནས་འཛིན་པ་ལ། ། སྐད་ཅིག་ཙམ་ཡང་ལྷོད་པར་མ་གྱུར་ཅིག།
འདྲེན་པ་མཆོག་དེས་ དཀའ་བ་དཔག་མེད་ཀྱིས། །ནན་ཏན་སྙིང་པོར་མཛད་་་་་་་་་
ནསབསྒྲུབས་པ་འདི། ། ཐབས་གང་ཞིག་གིས་འཕེལ་བར་འགྱུར་སྙམ་པའི། ། རྣམ་པར་
དཔྱོད་པས་ཉིན་མཚན་འདའ་བར་ཤོག། ལྷག་བསམ་དག་པས་ཚུལ་དེར་བརྩོན་པ་
ན །ཚངས་དང་དབང་པོ་འཇིག་རྟེན་སྐྱོང་བ་དང་། །ལེགས་ལྡན་ནག་པོ་ལ་སོགས་སྲུང་
མས་ཀྱང་། །གཡལ་བ་མེད་པར་རྟག་ཏུ་གྲོགས་བྱེད་ཤོག། ཅེས་སོ། །
གསུམ་པ་མཇུག་གི་དོན་ནི་མཛད་བྱང་ངོ༌། །བསྟན་བཅོས་འདི་ཡི་ཚིག་ཙམ་ནི་གོ་
དཀའ་བ་མ་ཡིན་ པས་ཚིག་ལ་འབྲུ་ནོན་པའི་ངལ་བ་མ་བྱས་ཀྱང་ཤེས་ པར་འདོད་ན།
དེང་སང་མཁས་པ་རེས་འགྲེལ་བ་རེ་བརྩམས་འདུག་པས་དེ་དག་ལས་ཤེས་པར་བྱའོ། །
དེ་ལྟར་འགྲེལ་བ་མང་པོ་ཡོད་ནའང་ཆོས་མཆོག་ཏུ་གྱུར་པ་ནི། ལྕང་སྐྱ་རིན་པོ་ཆེ་དང་
སློབ་དཔོན་དམ་ཆེས་རིན་པོ་ཆེའི་འགྲེལ་བ་གཉིས་ཡིན་ཞིང་། འགྲེལ་བ་དེ་གཉིས་ཡོད་
བཞིན་དུ་བདག་འདྲའི་བགྱིས་པ་འདི་ནི། ཇི་སྐད་དུ་ས་པཎ་གྱིས། འགྲོ་མགོན་
སངས་རྒྱུས་བཞུགས་བཞིན་དུ། ། སྟོན་པ་གཞན་ལ་གུས་བྱེད་པ། །ཡན་ལག་བརྒྱུད་ལྡན་
ཆུ་འགྲམ་དུ། །བ་ཚཱའི་ཁྲོན་པ་བརྐོ་བ་བཞིན། །ཞེས་པ་ལྟར་གྱུར་ཀྱང༌། ཡང་དེ་ཉིད་
ལས། སྐྱེ་བ་སྔ་མར་མ་བསླབས་པས། །ཚེ་འདིར་བླུན་པོར་གྱུར་མཐོང་ནས། ། ཕྱི་མར་
267



བླུན་པོར་སྐྱེ་དོགས་པས། ། ཚེ་འདིར་དཀའ་ཡང་འབད་དེ་མཉན། ། ཞེས་ གསུངས་པ་
ལྟར། ཚེ་ཕྱི་མར་རྟེན་འབྱུང་ཟབ་མོ་རྟོགས་པའི་ཆེད་དུ་བགྱིས་ཤིང་། ཟབ་མོ་རྟེན་
འབྱུང་དེ་ཡི་ ཕན་ཡོན་ནམ་ཆེ་བ་ནི། བཤིས་ སྤྲིངས་ལས། རྟེན་ཅིང་འབྲེལ་ བར་
འབྱུང་འདི་རྒྱལ་བ་ཡི། །གསུང་གི་མཛོད་ཀྱི་གཅེས་པ་ཟབ་མོ་སྟེ། །གང་གིས་འདི་ནི་ཡང་
དག་ མཐོང་ བ་ དེས། །སངས་ རྒྱས་ དེ་ ཉིད་ རིག་ པ་ རྣམ་ མཆོག་ མཐོང་། ། ཞེས་ དང་།
མདོ་ལས་ཀྱང༌། གང་གིས་རྟེན་ཅིང་འབྲེལ་བར་འབྱུང་བ་ཤེས་པ་དེས་ཆོས་ཤེས་སོ། །
གང་གིས་ཆོས་ཤེས་པ་དེས་དེ་བཞིན་གཤེགས་པ་ཤེས་སོ། །ཞེས་གསུངས་པ་ཡིན་ནོ། །
འདིར་སྨྲས་པ། གངས་ཅན་མཁས་མང་རྒྱུ་སྐར་བརྒྱ་ཕྲེང་དབུས། །འཇམ་མགོན་བླ་མ་
སྨྲ་བའི་ཟླ་བ་སྟེ། ༑ རྟེན་འབྱུང་ བདུད་རྩིའི་འོད་དཀར་སྤྲོ་བ་འདིས། ། ཧོར་བོད་དོན་
དབང་དུ་མའི་བློ་མཚོ་འཕེལ། ། ཤིན་ཏུ་མགུ་དཀའ་ཤེར་ཕྱིན་ཟུར་མིག་མ། །བློ་བཟང་
གྲགས་ པའི་རྣམ་ དཔྱོད་ ལྟ་ སྟངས་ལ། ། རངས་ པར་ གྱུར་ ནས་ སྟོང་ པ་ རྟེན་ འབྱུང་ གི།
བཀྲ་བའི་མཁུར་ཆོས་བསྟན་ནས་ཡིད་གཅུགས་འཛིན། ། ཆོས་རྣམས་རང་གི་ གནས་་་
ལུགས་སྦེད་པའི་ཆེད། ། རྟེན་འབྱུང་གྲིབ་མའི་ཕག་ཏུ་ཡིབ་གྱུར་ཀྱང་། །འཇམ་མགོན་བླ་
མས་གཅེར་བུར་མཐོང་བའི་ཚེ། །སྐྱེངས་ཏེ་ཀུན་གསལ་དབྱིངས་སུ་བྲོས་ཀྱིས་དོགས། །
གསུང་ལ་བསྟོད་པའི་ཕུལ་བྱུང་ལེགས་བཤད་འདིར། ། སྐར་མའི་ཚོགས་ཀྱང་རང་གནས་
ཡོངས་བཏང་ནས། །ས་ལ་རྒྱུ་བའི་ཟོལ་གྱིས་ཉི་ཟླ་ཡང་། ། ལྟད་མོའི་གྲོགས་སུ་འབོད་ལ་
བྲེལ་ལམ་སྙམ། ། དེ་ལྟར་བསྟོད་པའི་བསོད་ནམས་ཕུང་བོའི་ལྗིད། ། ནོར་འཛིན་བུ་མོའི་
ཁུར་དུ་རབ་ལྕི་སྟེ། །རྡུལ་ནག་འཛག་པ་མཐོང་ཚེ་འ ཇིག་རྟེན་ན། །གངྒཱ་འཕོ་བའི་གཏམ་
རྒྱུད་བྱུང་བར་སེམས། ། ཚུལ་འདིར་མ་གསུང་སྔ་མའི་གསུང་གྲོགས་དག། སླར་ཡང་
ལྡབ་སྐྱོར་ཙམ་གྱི་འགྲེལ་བ་མང་། །འགའ་ཞིག་གྱ་ཚོམ་འོལ་ཚོད་མུན་མདའ་འཕེན། །
མང་དག་སོམ་ཉི་རྒྱུ་ཡིས་འཐུམ་པར་འགྱུར། ། བདག་འདྲས་བྱས་ཕྱིར་ཀུན་ལ་མི་མཁོ་
མོད། །འོན་ཏེ་ཆོས་ཀྱི་བག་ཆགས་རྒྱུད་སྟེང་དུ། ། རིང་ནས་འགོས་པར་གྱུར་པ་འགའ་
མཆིས་ན། །དེ་ཡིས་བདག་གིར་བྱེད་དོ་སྙམ་ནས་བཀོད། །བསམ་པ་མི་དམན་ལྷ་ལམ་
མཐོན་པོ་རུ། ། རྟེན་འབྱུང་ཟབ་མོའི་ སྤྲིན་སྒྲ་འདི་བསྒྲགས་ པས། ། མོས་གུས་ནགས་་་
གནས་སྐལ་བཟང་གཙུག་ཕུད་ཚོགས། ། ཕན་བདེའི་མངལ་གྱི་དོག་པ་འཛིན་གྱུར་ཅིག།
268



ཇི་ བཞིན་གཟིགས་པ་དེ་བཞིན་ལེགས་གསུངས་པའི། ། སྟོན་པ་མཆོག་གི་བསྟན་ པའི་
འཇུག་ སྒོ་དེར། ། ཞུགས་པའི་གོམ་ སྟབས་ཕྱིར་སྒྱུར་ མི་བྱ་བར། ། རྟག་དང་ གུས་ སྦྱོར་
བརྩོན་པས་འཇུག་པར་ཤོག། ཅེས་བསྟོད་པ་ལེགས་བཤད་སྙིང་པོའི་དཀའ་གནས་ལས་་་་
བརྩམས་པའི་དོན་འགྲེལ་རིན་ཆེན་ཕྲེང་བ་ཞེས་བྱ་བ་འདི་ནི་ཨ་ལག་ཤ་སྨོན་ལམ་རབ་འབྱམས་པ་ངག་
དབང་བསྟན་དར་ཞེས་པས་རང་ལོ་དོན་གསུམ་པ་རབ་བྱུང་བཅུ་བཞི་བའི་ལྕགས་མོ་ཡོས་ལོའི་ཧོར་ཟླ་
གཉིས་པའི་ཡར་ངོའི་ཚེས་གསུམ་ལ་སྦྱར་བའི་ཡི་གེ་བ་ནི་དགེ་སློང་ཚུལ་ཁྲིམས་རབ་ཡངས་སོ། །འདིས་
ཀྱང་བསྟན་པ་རིན་པོ་ཆེ་ཡུན་རིང་དུ་གནས་པའི་རྒྱུར་གྱུར་ཅིགཅེས་པ་འདི་ནི་སྐུ་འབུམ་བྱམས་པ་
གླིང་དུ་དཔར་དུ་བསྒྲུབས་པའོ། །
269



༄༅། །གཅིག་དུ་བྲལ་གྱི་རྣམ་གཞག་ལེགས་བཤད་རྒྱ་མཚོ་
ལས་བཏུས་པའི་འཁྲུལ་སྤོང་བདུད་རྩིའི་གཟེགས་
མ་ཞེས་བྱ་བ་བཞུགས་སོ། །
གསུང་རབ་མན་ངག་མཚོ་ལ་དབང་བསྒྱུར་ཅིང་། །བློ་གྲོས་བཟང་བོའི་གདེངས་ཀ་
བདུན་ལྡན་པའི། ། བཤེས་གཉེན་ཐུབ་བསྟན་ཆུ་གཏེར་ བདག་པོའི་ཞབས། ། ཁམས་་་
གསུམ་ལུས་ཅན་གཙུག་ན་རྒྱལ་གྱུར་ཅིག། སྒྲུབ་ངག་རིག་པའི་ལྕགས་ཀྱུ་རྣོན་པོ་ཡིས། །
ཡིད་སྲུབས་དབང་གིས་བློ་འཁྲུལ་གཉིས་འཐུང་ཚོགས། ། ཆོས་བཟང་ལམ་དུ་འཛུད་་་་
མཁས་ཁ་ལོ་བ། །བཤེས་གཉེན་དམ་པའི་ཞབས་ལ་ལག་པད་ཟུམ། ། ཇི་སྙེད་ཤེས་བྱའི་
གནས་ལུགས་ཇི་ལྟ་བར། ། གོ་སླའི་ངག་གིས་འདོམས་མཛད་གྲུབ་པའི་དབང་། ། བློ་
བཟང་རྒྱལ་བའི་རིང་ལུགས་སྐྱོང་བའི་དཔལ། ། ཟླ་མེད་བླ་ མས་ཚུལ་ འདི་ ཤིས་ པས་་་
སྐྱོངས། །བདེན་མེད་སྒྲུབ་བྱེད་རིགས་པའི་ལྷ་ལམ་ཁྱོན། །བདག་བློ་བུང་བས་རྒྱ་ཚད་
གཞལ་འདོད་ཀྱང་། །དེ་ཉིད་དཔྱོད་པའི་གཤོག་རྩལ་ཆེས་ཞན་པས། །ཕ་རོལ་སོན་པའི་
རེ་བ་ཡ་མ་བརླ། ། འོན་ཀྱང་མཁས་མང་སེལ་བྱེད་རྗེས་བསྙེགས་ཤིང༌། ། དེ་ཡི་ལེགས་
བཤད་ཞལ་ཆེམས་ཆེ་བཞིར་བསྟེན། །རྣམ་དཔྱོད་འཁར་བས་དགོངས་པའི་ཚོད་བགམ་
སྟེ། །ཅུང་ཟད་གླེང་གི་བློ་ལྡན་རྣ་བ་གཏོད། །དེ་ལ་འདིར་གཅིག་དུ་བྲལ་གྱི་གཏན་ཚིགས་
བཤད་པར་བྱ་བ་ལ། རྟགས་ཀྱི་དགག་བྱ་ལ་དཔྱད་པ་དང༌། དེ་སྒྱུ་མའི་དཔེ་དང་སྦྱོར་
ཚུལ་ལ་དཔྱད་པ་དང་། སྒྱུ་མ་འཇོག་བྱེད་ཀྱི་ཚད་མ་ལ་དཔྱད་པ་དང༌། སྒྱུ་མའི་རྟ་
གླང་སོགས་ཀྱི་ངོ་བོ་ལ་དཔྱད་པ་དང་། དགག་བྱ་དབང་ཤེས་ལ་སྣང་མི་སྣང་ལ་དཔྱད་
པ་དང་། དགག་བྱ་འགོག་པའི་གཏན་ཚིགས་དངོས་བཤད་པ་དང་དྲུག་གོ། དང་པོ་
ནི། དབུ་མ་འཇུག་པའི་རྣམ་བཤད་དགོངས་པ་རབ་གསལ་ལས། སེམས་ཅན་གྱིས་
ཞེན་པ་ན་གཞི་དེ་ལ་དགག་བྱ་དེ་དོན་གཞན་དུ་ཡོད་པར་འཛིན་པ་མ་ཡིན་པར་གཞི་དེ་
དགག་བྱ་དེའི་ངོ་བོར་ཞེན་པའི་ཕྱིར། ཞེས་གསུངས་པ་ལྟར། རང་ཅག་རྣམས་ལ་
270



རང་ངོས་ནས་གྲུབ་པར་ཨ་འཐས་སུ་སྣང་བའི་རི་ར་བ་ཁང་ཁྱིམ་སོགས་དེ་ག་རང་དགག་
པ་མ་གཏོགས། འགོག་རྒྱུ་རྭ་ཅན་ཞིག་གཞན་ནས་བཙལ་ན་ཤིན་ཏུ་ནོར་པ་ཡིན་ཏེ།
ལྕང་སྐྱ་རོལ་བའི་རྡོ་རྗེའི་ལྟ་བའི་ཉམས་མགུར་ལས། སྣང་བ་ལིང་ལིང་དེ་རང་སོར་
བཞག་ནས། ། འགོག་རྒྱུ་རཱ་ ཅན་ ཞིག་ འཚོལ་ བར་ སྣང་ སྟེ། ། ཞེས་ གསུངས་ པའི་ ཕྱིར།
དེ་ལ་ཁོ་ན་རེ། དེ་མི་འཐད་པར་ཐལ། སོ་སོ་སྐྱེ་བོ་ལ་ཇི་ལྟར་སྣང་བའི་རི་ར་བ་ཁང་
ཁྱིམ་སོགས་དབང་ཤེས་ཀྱི་འཛིན་སྟངས་ཀྱི་ཡུལ་ཡིན་པས་དེ་རྣམ་པ་ཐམས་ཅད་དུ་འགོག་
མི་རུང་བའི་ཕྱིར་ཏེ། ལྷག་མཐོང་ཆེན་མོ་ལས། དབང་ཤེས་ལ་སོགས་པ་རྟོག་མེད་ཀྱི་
ཤེས་པའི་འཛིན་སྟངས་ཐམས་ཅད་ནི་ནམ་ཡང་རིགས་པས་སུན་འབྱིན་པ་མ་ཡིན་ནོ། །
ཞེས་གསུངས་པའི་ཕྱིར་ཟེར་ན། དེ་བདེན་མོད་འོན་ཀྱང་རྟོག་མེད་ཀྱི་ཤེས་པའི་སྣང་
གཞི་དེ་རྟོག་པས་བདེན་པར་ཞེན་པའི་གཞི་ཡིན་པས་དེའི་སྟེང་དུ་འགོག་རྒྱུ་རང་ངོས་ནས་
གྲུབ་པར་སྣང་བའི་ཆ་གཅིག་དང༌། མི་འགོག་རྒྱུའི་སྣང་ཙམ་གྱི་ཆ་གཉིས་ཡོད་པ་ལྟ་བ་
མ་རྙེད་གོང་དུ་དེ་གཉིས་གཅིག་ཏུ་འདྲེས་ནས་ སྣང་ཞིང་། ནམ་ལྟ་ བ་རྙེད་པ་ན་དེ་
གཉིས་སོ་སོར་ཕྱེ་སྟེ་སྣང་ཙམ་མི་འགོག་པའི་གནད་གཅིག་ཡོད་པར་མཁས་པའི་གསུང་
ལས་གྲགས་པས། དེས་ན་སོ་སོ་སྐྱེ་བོ་ལ་རི་ར་བ་ཁང་ཁྱིམ་སོགས་སྣང་བ་ན། དེ་དག་
ཆ་ ཐམས་ ཅད་ནས་རང་ངོས་ནས་གྲུབ་པར་སྣང་ བའི་ སྣང་ཚུལ་ ཡོད་ པ་དེ་ལོག་ནས།
རང་གི་བློ་ངོར་ཆ་ཐམས་ཅད་ནས་ཁེགས་པ་ན། ད་དེའི་ཤུལ་དུ་གང་ཡང་མི་འདུག་གོ་
སྙམ་པའི་སྐྲག་པ་མ་སྐྱེས་བར་དུ་བསྒོམ་པར་བྱའོ། །འཇིགས་སྐྲག་དེ་འདྲ་སྐྱེ་བ་ཡང་ཤིན་
ཏུ་དཀོན་པ་ཡིན་ཏེ། མཁས་གྲུབ་རྗེའི་གསུང་ཐོར་མུན་སེལ་སྒྲོན་མེ་ལས། སྟོང་ཉིད་
ཟབ་མོ་ལ་དངངས་སྐྲག་སྐྱེ་ལུགས་རྣལ་མ་འོང་བའི་མཚམས་སུ་སླེབ་པའང་ཤིན་ཏུ་དཀའ་
ན། སྟོང་ཉིད་ཀྱི་གོ་བ་མྱོང་ཐོག་ཏུ་སླེབ་པའི་ངེས་ཤེས་རྣལ་མ་སྙིད་མཐའ་ཙམ་དུ་སོང་
བ་ལྟ་སྨོས་ཀྱང་ཅི་དགོས། ཞེས་གསུངས་པའི་ཕྱིར། དེའི་ཕྱིར་རང་ངོས་ནས་གྲུབ་
ལུགས་ཀྱི་དོན་སྤྱི་ཙམ་ཡང་མ་ཤར་བའི་ད་ལྟའི་མཚན་ཉིད་པ་རྣམས་ལས་སྔོན་གྱི་དགག་
བྱ་ཁྱབ་ཆེ་བར་འདོད་པ་དག་ནི་ཆེས་མཆོག་ཏུ་གྱུར་པ་ཡིན་ནོ། ། སྟོང་ཉིད་ལ་མི་སྐྲག་པའི་
རྒྱུ་གཉིས་ཡོད་དེ། ཡང་ན་སྟོང་ཉིད་ཀྱི་སྒྲ་དོན་གང་ཡང་མི་ཤེས་པའི་བླུན་པོ་མི་སྐྲག་སྟེ།
དེའི་སྐྱོན་ཡོན་གང་ཡང་མི་ཤེས་པའི་ཕྱིར། དཔེར་ན་རྟ་ལས་ལྷུང་ཚུལ་མི་ཤེས་པའི་བླུན་
271



པོ་རྟ་རྒོད་ཞོན་པ་ལ་དཔའ་པ་བཞིན་ནོ། །ཡང་ན་སྟོང་ཉིད་མངོན་སུམ་དུ་མཐོང་ན་མི་
སྐྲག་སྟེ། སྐྲག་པའི་རྒྱུ་བདེན་འཛིན་མཐོང་སྤང་མེད་པའི་ཕྱིར། དཔེར་ན་རྟ་རྒོད་བསྐྱོན་
ཐབས་ལེགས་པར་བསླབས་པའི་སྐྱེས་བུ་བཞིན་ནོ། །འོ་ན་སུས་སྐྲག་ཅེ་ན། ཆོས་འདི་
ཡོད་མེད་ལ་དཔྱད་པ་བཅུག་ནས་སྟོང་ཉིད་ཅུང་ཟད་གོ་བ་ལ་སྐྲག་པ་འབྱུང་རིགས་ཏེ།
དེའི་ཡིད་ངོར་གློ་བུར་དུ་ཆོས་ཅན་གང་ཡིན་མེད་པར་འཆར་བའི་ཕྱིར། དཔེར་ན་རྟ་
རྒོད་ཞོན་ཚུལ་ཅུང་ཟད་ཤེས་ཀྱང་མཐར་མ་ཕྱིན་པའི་སྐྱེས་བུ་བཞིན་ནོ། །དེ་སྐད་དུ་དབུ་
མ་བཞི་བརྒྱ་བ་ལས། མ་མཐོང་སྐྲག་པར་མི་འགྱུར་ཏེ། ། མཐོང་ན་རྣམ་ཀུན་དེ་ཟློག་
འགྱུར། ། དེས་ན་ངེས་ པར་ཅུང་ཟད་ཅིག། ཤེས་ལ་སྐྲག་ པ་ བསྒྲུབ་པར་བྱ། ། ཞེས་
གསུངས་སོ། ། ཐལ་འགྱུར་པ་ལྟར་ན་རང་གི་མཚན་ཉིད་ཀྱིས་གྲུབ་པ་དང་རང་བཞིན་
གྱིས་གྲུབ་པ་དང་རང་ངོས་ནས་ཡོད་པ་དང་རང་གི་ངོ་བོས་ཡོད་པ་རྣམས་རྟགས་ཡང་
དག་གི་དགག་བྱ་ཡིན་པས། རང་གི་མཚན་ཉིད་ཀྱིས་གྲུབ་པ་ལ་སོགས་པ་དེ་དག་གི་
དོན་ནི་རང་དབང་དུ་གྲུབ་པའི་དོན་དང༌། རང་དབང་དུ་གྲུབ་པའི་དོན་ཡང་གཞན་ལ་
རག་མ་ལས་པའི་དོན་ཡིན་ཏེ། ལྷག་མཐོང་ཆེན་མོ་ལས། རང་དབང་བ་ནི་རང་གི་ངོ་
བོས་གྲུབ་པར་སྣང་བའི་ཚེ་ན། ཤེས་པ་དེ་དག་ལ་གཞན་ལ་རག་མ་ལས་སུ་སྣང་ཞིང་
སྣང་བ་ལྟར་གྲུབ་པའི་དོན་ནོ། །ཞེས་གསུངས་པའི་ཕྱིར། དེས་ན་གཞི་གྲུབ་ཚད་གཞན་
ལ་རག་ལས་པ་ཡིན་པས། གསེར་བུམ་ལྟ་བུ་ཡང་གཞན་ལ་རག་ལས་པ་ཡིན་པའི་ཕྱིར།
དེར་ ཐལ། དེ་ སེམས་ ཅན་ རྣམས་ ཀྱི་ བསོད་ ནམས་ ལ་ རག་ ལས་ པ་ ཡིན་ པའི་ ཕྱིར།
སེམས་ཅན་རྣམས་བསོད་ནམས་ཆེ་བའི་དུས་སུ་དེ་གསེར་ཡིན་ལ། སེམས་ཅན་རྣམས་
ཀྱི་བསོད་ནམས་རིམ་གྱིས་བྲི་བའི་ཚེ་དངུལ་དང་དེ་ནས་ཟངས་སོགས་སུ་འགྱུར་འགྲོ་བའི་
ཕྱིར། དཔེར་ན་དྲང་སྲོང་མར་གན་ཏའི་གསེར་གྱི་བུམ་པ་བཞིན་ནོ། །དེ་ཅི་ལྟར་ཞེ་ན།
མར་གན་ཏའི་བུས་བྲམ་ཟེ་ཞིག་གི་ཁྱིམ་དུ། གསེར་གྱི་བུམ་པ་བཅོལ་ནས་སླར་ལོ་བརྒྱ་
ཕྲག་མང་པོ་སོང་བའི་རྗེས་སུ་ཁྱིམ་དེར་འོངས་ཏེ་སྔར་གཏམས་པའི་གསེར་བུམ་བླངས་པ་
ན་གསེར་བུམ་དེ་དངུལ་གྱི་བུམ་པར་གནས་འགྱུར་བ་མཐོང་ནས། སླར་ཡང་དེ་བཞིན་
དུ་བཅོལ་བས་རིམ་གྱིས་ཟངས་དང་ལྕགས་ཀྱི་བུམ་པར་འགྱུར་བའི་ལོ་རྒྱུས་བཞི་བརྒྱ་པའི་
འགྲེལ་བ་ནས་བྱུང་བ་ལྟར་རོ། །གཞན་ཡང་། ལྷག་མཐོང་ཆེན་མོ་ལས། ཡུལ་སྟེང་དུ་
272



རང་གི་ངོ་བོའི་སྒོ་ནས་རང་ཚུགས་ཐུབ་པའི་སྡོད་ལུགས་ལ་རང་དབང་པར་བྱའོ། །ཞེས་
གསུངས་པ་ལྟར། རང་དབང་དུ་གྲུབ་ན་ཡུལ་སྟེང་ནས་རང་ཚུགས་ཐུབ་དགོས་པས། །
དེ་ལྟ་ན་མི་རང་ག་བ་དག་ལ་སྣང་བའི་ཆུ་ཀླུང་ཆེན་པོ་ཆོས་ཅན། ཁྱོད་ཡུལ་སྟེང་ནས་ཆུ་
ཡིན་པར་ཚུགས་མི་ཐུབ་སྟེ། ཁྱོད་ཆུ་ཡིན་པ་གང་ཟག་གཞན་གྱི་ལས་ལ་ལྟོས་པའི་ཕྱིར་
ཏེ། ཁྱོད་སེམས་ཅན་འགའ་ཞིག་གི་ལས་ལ་ལྟོས་ཏེ་ཆུ་ཡིན་གྱི་རྣམ་པ་ཐམས་ཅད་དུ་ཆུ་
ཡིན་པའི་ཚུགས་མི་ཐུབ་པའི་ཕྱིར་ཏེ། ཆུ་ཀླུང་དེའི་འགྲམ་དུ་ལས་ཅན་གྱི་ཡི་དྭགས་ཤ་
སྟག་འཚོགས་པའི་ཚེ་རྣག་ཁྲག་སོགས་སུ་འགྱུར་བའམ། ཡང་ན་གྲོག་མོ་དེའི་ནང་དུ་ཆུ་
ཐིགས་པ་གཅིག་ཀྱང་མེད་པར་ས་རྡོ་སྐམ་པོ་སྐྱེ་བར་འགྱུར་བའི་ཕྱིར། དེ་བཞིན་དུ་སྣོད་
བཅུད་ཐམས་ཅད་ལས་ལ་ལྟོས་པ་ཡིན་ཏེ། མཛོད་ལས། ལས་ལས་འཇིག་རྟེན་སྣ་
ཚོགས་སྐྱེ། ། ཞེས་གསུངས་པའི་ཕྱིར། དེས་ན་རང་དབང་དུ་གྲུབ་པ་སོགས་རྟགས་ཀྱི་
དགག་བྱ་ཡིན་ཞེས་ཐལ་འགྱུར་པས་བཞེད་དོ། །རང་རྒྱུད་པས་ཅི་ལྟར་ཁས་ལེན་ཞེ་ན།
དཔལ་ལྡན་ས་སྐྱ་བ་སོགས་སྔ་རབས་པའི་མཁས་པ་རྣམས། དབུ་མ་རང་རྒྱུད་པ་ཆོས་
ཅན། རང་གི་མཚན་ཉིད་ཀྱིས་གྲུབ་པ་ཁས་མི་ལེན་དེ། དབུ་མ་བ་ཡིན་པའི་ཕྱིར།
ཁྱབ་སྟེ། དབུ་མ་ཚིག་གསལ་ལས། དབུ་མ་བ་ཡིན་ན་རང་རྒྱུད་བྱ་མི་རིགས་པར་
གསུངས་པའི་ཕྱིར་ཟེར། རྗེ་རིན་པོ་ཆེས། དེ་ལྟར་མི་བཞེད་དེ། དབུ་མ་པ་ཡིན་ན་
རང་གི་མཚན་ཉིད་ཀྱིས་གྲུབ་པ་ཁས་ལེན་མི་རིགས་པས་ཁྱབ་ཀྱང་རང་གི་མཚན་ཉིད་ཀྱིས་
གྲུབ་པ་ཁས་ལེན་པའི་དབུ་མ་བ་ཡོད་པ་མི་འགྲུལ་པའི་ཕྱིར། དཔེར་ན་བཅས་ལྡན་དགེ་
སློང་ཡིན་ན་བཅས་པ་དང་འགལ་མི་རིགས་པས་ཁྱབ་ཀྱང་བཅས་པ་དང་འགལ་བའི་དགེ་
སློང་ཡོད་པ་བཞིན་དུ། རང་རྒྱུད་པས་རང་གི་མཚན་ཉིད་ཀྱིས་གྲུབ་པ་ཁས་ལེན་པ་མི་
རིགས་མོད་འོན་ཀྱང་དེས་རང་གི་མཚན་ཉིད་ཀྱིས་གྲུབ་པ་ཁས་ལེན་ཏེ། ཤེས་རབ་སྒྲོན་
མེ་ལས། དེ་ལ་འདིར་གལ་ཏེ་གཟུགས་ཞེས་བྱ་བར་ཡིད་ལ་བརྗོད་པ་དང་ཚིག་ཏུ་བརྗོད་
པའི་ཀུན་བཏགས་པའི་ངོ་བོ་གང་ཡིན་པ་དེ་མེད་དོ་ཞེ་ན་དངོས་པོ་ལ་སྐུར་བ་འདེབས་པ་
ཡིན་ཏེ། ཡིད་ལ་བརྗོད་པ་དང་ཚིག་ཏུ་བརྗོད་པ་ལ་སྐུར་པ་འདེབས་པའི་ཕྱིར་རོ། །
ཞེས་གསུངས་པའི་ཕྱིར། ཁྱབ་སྟེ། དགོངས་འགྲེལ་ལས་ཀུན་བཏགས་མཚན་ཉིད་ངོ་
བོ་ཉིད་མེད་པར་བཤད་པའི་ཀུན་བཏགས་དེ་ངོ་བོ་དང་ཁྱད་པར་དུ་འདོགས་པའི་མིང་
273



ང་ཟི
དང་རྟོག་པ་ལ་བྱེད་ན་དེ་གཉིས་གཞན་དབང་ཡིན་པས། གཞན་དབང་ལ་མཚན་ཉིད་
ངོ་བོ་ཉིད་མེད་པར་བཤད་ན་སྐུར་འདེབས་སུ་འགྱུར་བར་བཤད་པས་ཤེས་ནུས་སོ་ཞེས་
འཆད་པར་བྱེད་པ་ལ། ལེགས་བཤད་སྙིང་པོ་ལས། ཐ་སྙད་དུ་ཡོད་པ་ལ་ཡང་དེའི་ངོ་
བོ་ཉིད་དང་རང་བཞིན་དང་དེའི་རང་གི་མཚན་ཉིད་སོགས་སུ་ཐལ་འགྱུར་བའི་གཞུང་
ནས་བཤད་པ་ཡང་མང་ལ། རང་གི་ངོ་བོ་ཉིད་ཀྱིས་མ་གྲུབ་པ་དང་ངོ་བོ་ཉིད་ཀྱིས་མ་
སྐྱེས་པ་དང་རྫས་སུ་མ་གྲུབ་པ་ལ་སོགས་པ་སློབ་དཔོན་འདིའི་གཞུང་ནའང་མང་པས་དབྱེ་
དཀའ་བར་སྣང་ནའང་། དགོངས་འགྲེལ་ལས་གསུངས་ པའི་མཚན་ཉིད་ངོ་བོ་ཉིད་
ཡོད་མེད་ཀྱི་དོན་བཤད་པ་འདི་ཉིད། སློབ་དཔོན་འདིས་དངོས་པོ་ལ་རང་གི་མཚན་
ཉིད་ཀྱིས་གྲུབ་པ་ཐ་སྙད་དུ་བཞེད་་པའི་ཁུངས་གསལ་ཤོས་ཡིན་ནོ། །ཞེས་གསུངས་པའི་
ཕྱིར། དེས་ན་ཤེས་རབ་སྒྲོན་མེའི་ལུང་དེ་མ་གཏོགས་རང་རྒྱུད་པའི་གཞུང་གཞན་ན་
རང་གི་མཚན་ཉིད་ཀྱིས་གྲུབ་པ་ཞལ་ གྱིས་ བཞེས་ པའི་གསལ་ ཁ་མེད་དོ། ། འོན་ཀྱང་་
མཁས་གྲུབ་རྗེས་རིགས་པས་སྒྲུབ་ཚུལ་ཞིག་གསུངས་ཏེ། སྟོང་ཐུན་ལས། གཞན་ཡང་
ལེགས་ལྡན་འབྱེད་ཀྱི་ལུགས་ལ་དངོས་པོ་རྣམས་ཐ་སྙད་དུ་རུང་གི་མཚན་ཉིད་ཀྱིས་མེད་པ་
དང་རང་བཞིན་མེད་པ་དང་རང་གི་ངོ་བོས་མ་གྲུབ་པར་བཞེད་ན། ཐ་སྙད་དུ་དངོས་
པོ་རྣམས་རྫས་སུ་མ་གྲུབ་པར་བཞེད་དགོས་ཏེ། གཞན་དུ་ན་རྫས་ཡོད་དང་བཏགས་
ཡོད་མི་འགལ་བར་ཐལ་བའི་ཕྱིར་དང༌། རྫས་གྲུབ་ལ་ངོ་བོ་མེད་པར་འདོད་ པའི་ཕྱི་
ནང་གི་གྲུབ་མཐའ་སྨྲ་བ་སུ་ཡང་མི་སྲིད་པའི་ཕྱིར་རོ། །ཞེས་གསུངས་པའི་ཕྱིར། དེ་ལ་
རང་རྒྱུད་པ་གཞིར་བཞག་པའི་སྐབས་སུ། བུམ་པ་ཆོས་ཅན། རང་ངོས་ནས་གྲུབ་
པར་ཐལ། རང་གི་མཚན་ཉིད་ཀྱིས་གྲུབ་པའི་ཕྱིར། འདོད་ན། རང་གི་ངོ་བོ་ཉིད་
ཀྱིས་གྲུབ་པར་ཐལ། ། འདོད་པའི་ཕྱིར། འདོད་བྱས་པ་ལ་ཁོ་ན་རེ། དེ་མི་འཐད་
པར་ཐལ། རང་རྒྱུད་པས་བུམ་པ་ངོ་བོ་ཉིད་ཀྱིས་མ་གྲུབ་པར་འདོད་དགོས་པའི་ཕྱིར་ཏེ།
དེ་ངོ་བོ་ཉིད་མེད་པར་སྨྲ་བའི་གྲུབ་ མཐའ་བ་ཡིན་པའི་ཕྱིར། ལམ་རིམ་ཆེན་མོ་ལས།
རང་རྒྱུད་པ་ལའང་ངོ་བོ་ཉིད་མེད་པར་སྨྲ་བ་ཞེས་ཟེར་མོད་ཀྱང༌། ཞེས་གསུངས་པའི་
ཕྱིར་ཟེར་ན་བརྟག་པར་བྱའོ། །དེའི་ཕྱིར་རང་རྒྱུད་པའི་སྐབས་སུ་རང་གི་མཚན་ཉིད་
ཀྱིས་གྲུབ་པ་དགག་བྱར་མི་རིགས་པས་དོན་དམ་པར་གྲུབ་པ་དགག་བྱར་བྱེད་དགོས་ཤིང་།
274



དོན་དམ་པར་གྲུབ་ལུགས་དེ་ལ་གཉིས་ཡོད་དེ། དོན་དམ་དཔྱོད་པའི་རིགས་ཤེས་ལ་
དོན་དམ་དུ་བྱས་ནས་དེའི་ངོར་ཡོད་པ་གཅིག་དང་། བློའི་དབང་གིས་བཞག་པ་ལ་མ་
ལྟོས་པར་དོན་རང་མཚན་གྱི་སྡོད་ལུགས་སུ་གྲུབ་པ་དང་གཉིས་ཡོད་པའི་ཕྱིར། སྔ་མའི་
ཡོད་འཛིན་ནི་བདེན་འཛིན་ཀུན་བཏགས་ཀྱི་འཛིན་ཚུལ་དང༌། ཕྱི་མའི་ཡོད་འཛིན་ནི་
བདེན་འཛིན་ལྷན་སྐྱེས་ཀྱི་འཛིན་ཚུལ་ཡིན་པས། བདེན་མེད་སྒྲུབ་པའི་སྐབས་སུ་ཕྱི་མ་
གཙོ་བོར་འགོག་དགོས་ཏེ། བདེན་མེད་སྒྲུབ་པའི་དགོས་པ་འཁོར་བའི་རྩ་བ་ལ་གནོད་
པའི་ཆེད་ཡིན་པའི་ཕྱིར་རོ། ། མདོར་ན་རང་རྒྱུད་པའི་ལུགས་ཀྱི་དགག་བྱ་མཐར་ཐུག་
པའི། བློ་ལ་སྣང་བའི་དབང་གིས་བཞག་པ་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་
ལ་བྱེད་པ་ཡིན་ཏེ། དབུ་མ་སྣང་བ་ལས། དེའི་ཕྱིར་དེ་དག་གི་བསམ་པའི་དབང་གིས་
དངོས་པོ་བརྫུན་པའི་ངོ་བོ་ཐམས་ཅད་ནི་ཀུན་རྫོབ་ཏུ་ཡོད་པ་ཁོ་ནའོ། །ཞེས་གསུངས་པ་
ལྟར་ཡིན་པའི་ཕྱིར། དེ་ལ་འོ་ན་དབུ་མ་སྣང་བ་མ་གཏོགས་རང་རྒྱུད་པའི་གཞུང་གཞན་
ན་དགག་བྱ་ངོས་འཛིན་གྱི་གསལ་ཁ་མ་བྱུང་བར་ཐལ། དབུ་མ་ལ་འཇུག་པའི་རྣམ་
བཤད་དགོངས་པ་རབ་གསལ་ལས། རང༌ རྒྱུད་ པའི་གཞུང་ཁུངས་ཐུབ་གཞན་ལས་
དགག་བྱ་ངོས་འཛིན་གསལ་བར་མ་བྱུང་ལ། དབུ་མ་སྣང་བ་ལས་ཀུན་རྫོབ་ཏུ་ཡོད་ཚུལ་
བཤད་པའི་བཟློག་ཕྱོགས་ཀྱི་ཡོད་པ་ནི་དོན་དམ་པར་རམ་བདེན་ཡོད་དུ་ཤེས་པས་ཞེས་
གསུངས་པའི་ཕྱིར་ན། མ་ཁྱབ་སྟེ། སྔར་བཤད་པ་ལྟར་དོན་དམ་དཔྱོད་པའི་རིགས་
ཤེས་ཀྱི་ངོར་ཡོད་པ་ལ་དོན་དམ་དུ་ཡོད་པར་བཞག་པ་གཅིག་དང་། བློའི་དབང་གིས་
བཞག་པ་ལ་མ་ལྟོས་པའི་རང་མཚན་གྱི་སྡོད་ལུགས་སུ་གྲུབ་པ་གཉིས་ལས་ཕྱི་མ་འདི་དབུ་
མ་སྣང་བ་མ་གཏོགས་གཞན་ནས་གསལ་བར་བྱུང་བ་མེད་ཅེས་པའི་དོན་ཡིན་པའི་ཕྱིར།
འདོད་མི་ནུས་ཏེ། ལེགས་བཤད་སྙིང་པོ་ལས། དེ་ཡང་ས་ལ་སོགས་པ་དོན་དམ་པར་
འབྱུང་བའི་ངོ་བོ་ཉིད་མ་ཡིན་ཞེས་གསུངས་པའི་འགྲེལ་བ་རྟོག་གེ་འབར་པ་ལས། ཞེས་
པ་ནས། དེ་ལྟར་ན་དབུ་མ་བ་དང་གཞན་དག་ཡོད་མེད་དཔྱོད་པའི་གཞི་དེ། དོན་
དམ་པར་མེད་ཅེས་པའི་དོན་ནི་གཞི་དེ་དོན་དམ་དཔྱོད་པའི་རིགས་ངོར་མེད་པ་སྟེ་དེས་
མ་གྲུབ་ཅེས་པའོ། །ཞེས་གསུངས་པའི་ཕྱིར། བདེན་པར་མེད་པ་གཏན་ལ་ཕབ་པ་ལ།
གང་མེད་རྒྱུའི་བདེན་པར་ཡོད་པ་ཐོག་མར་ངོས་འཛིན་དགོས་ཏེ། དཔེར་ན་ལྟོ་ལྡིར་བ་
275



ལ་བུམ་པ་ཞེས་པའི་ཐ་སྙད་སྦྱོར་ཤེས་པའི་གང་ཟག་ལ། བུམ་པ་མེད་དོ་ཞེས་བརྗོད་ན་
ལྟོ་ལྡིར་བ་དགག་པའི་དོན་སྤྱི་ལེགས་པར་འཆར་ཐུབ་ཀྱི། ལྟོ་ལྡིར་བ་ལ་བུམ་པ་ཞེས་
པའི་ཐ་སྙད་མི་ཤེས་པའི་གང་ཟག་ལ། བུམ་པ་མེད་དོ་ཞེས་བརྗོད་ཀྱང་བུམ་པ་མེད་
ཅེས་པའི་སྒྲ་སྤྱི་ཙམ་ལས་དགག་བྱ་ཅི་འདྲ་བ་ཞིག་མེད་པའི་དོན་སྤྱི་གཏན་ནས་འཆར་རྒྱུ་
མེད་པ་བཞིན་ནོ། །རིགས་པ་ཡང་དག་གི་དགག་བྱ་ཡིན་ན་མེད་མི་དགོས་ཏེ། བདེན་
འཛིན་དང་དེས་བཟུང་བ་ལྟར་གྲུབ་པ་གཉིས་ཀ་རིགས་པ་ཡང་དག་གི་དགག་བྱ་ཡིན་པའི་
ཕྱིར་ཏེ། ལྷག་མཐོང་ཆེན་མོ་ལས། ཕྱིན་ཅི་ལོག་གི་འཛིན་པ་ལ་དགག་བྱར་གསུངས་
པ་དང༌། དེས་བཟུང་བའི་རང་བཞིན་ཡོད་པ་ལ་དགག་བྱར་གསུངས་པ་གཉིས་ཡོད་
དོ། ། ཞེས་གསུངས་པའི་ཕྱིར། གལ་ཏེ་བུམ་པ་མེད་པ་ཡང་རྟགས་ཡང་དག་གི་དགག་
བྱ་ཡིན་པར་ཐལ། དེ་ཚད་མས་དམིགས་པའི་རྟགས་ཀྱིས་བུམ་པ་ཡོད་པར་སྒྲུབ་པའི་
རྟགས་ ཡང་ དག་ གི་ དགག་བྱ་ ཡིན་ པའི་ ཕྱིར་ ཟེར་ ན། མ་ ཁྱབ་ ཟེར་ དགོས་ སམ།
འདོད་ན། རྗེས་དཔག་གི་དགག་བྱ་ཡིན་པར་ཐལ། རྟགས་ཡང་དག་གི་དགག་བྱ་
ཡིན་པའི་ཕྱིར། འདོད་མི་ནུས་ཏེ། རྗེས་དཔག་གིས་གྲུབ་པའི་ཕྱིར། དེར་ཐལ།
རྗེས་དཔག་གི་གཞལ་བྱ་ཡིན་པའི་ཕྱིར། ཡང་ཁོ་ན་རེ། རྗེས་དཔག་གི་དགག་བྱ་ཡོད་
པར་ཐལ། ཐ་སྙད་དཔྱོད་བྱེད་ཀྱི་རྗེས་དཔག་གི་དགག་བྱ་ཡོད། དོན་དམ་དཔྱོད་
བྱེད་ཀྱི་རྗེས་དཔག་གི་དགག་བྱ་ཡང་ཡོད་ པའི་ ཕྱིར་ན། མ་ ཁྱབ། ཁྱབ་པར་ཐལ།
དེ་གཉིས་སུ་མ་འདུས་པའི་རྗེས་དཔག་མེད་པའི་ཕྱིར་ན། ཡང་མ་ཁྱབ། དེ་བཞིན་དུ་
བུམ་པ་ཐ་སྙད་དུ་མེད་པར་འཛིན་པའི་བློ་ཆོས་ཅན། ཐ་སྙད་དཔྱོད་བྱེད་ཀྱི་རིགས་ཤེས་
ཀྱི་དགག་བྱ་ཡིན་པར་ཐལ། བུམ་པ་ཐ་སྙད་དུ་ཡོད་པར་རྟོགས་པའི་རིགས་ཤེས་ཀྱི་
དགག་བྱ་ཡིན་པའི་ཕྱིར་ན། མ་ཁྱབ། འདོད་མི་ནུས་ཏེ། ཐ་སྙད་དཔྱོད་བྱེད་ཀྱི་
རིགས་ཤེས་ཀྱི་རྙེད་དོན་ཡིན་པའི་ཕྱིར། ཡང་བུམ་པ་མེད་པ་ཆོས་ཅན། དབང་པོའི་
མངོན་སུམ་གྱི་ཡུལ་མ་ཡིན་པར་ཐལ། ཅུང་ཟད་ལྐོག་གྱུར་ཡིན་པས་དཔྱད་པ་དང་པོའི་
ཡུལ་ལས་འདས་པ་ཡིན་པའི་ཕྱིར་ན། མ་ཁྱབ། འདོད་མི་ནུས་ཏེ། དབང་པོའི་
མངོན་སུམ་གྱི་ཡུལ་ཡིན་པའི་ཕྱིར་ཏེ། དེའི་ཤུགས་ཡུལ་ཡིན་པའི་ཕྱིར་རོ། །དཔྱད་པ་
དང་པོའི་ཡུལ་མ་ཡིན་ཞེས་པ་ནི། དེའི་སྣང་ཡུལ་མ་ཡིན་པའི་དོན་ནོ། །བུམ་པས་དག་
276



པའི་ས་ཕྱོགས་འཛིན་པའི་དབང་མངོན་དེ་བུམ་པ་མེད་པ་ལ་ཚད་མར་སོང་ཡང་། དེ་
ལ་མངོན་སུམ་ཚད་མ་དང་རྗེས་དཔག་ཚད་མར་སོང་བ་ནི་མིན་ནོ། །དགག་བྱ་འགོག་
ལུགས་ཀྱང་དོན་དམ་པར་མེད་བདེན་པར་མེད་ཅེས་བཀོད་པ་གྲགས་ཆེ་ཡང་། གཞུང་
གི་དོན་ནི་དོན་དམ་དཔྱོད་པའི་རིགས་ཤེས་དང་དེ་འདྲའི་མཉམ་བཞག་གི་ངོར་ཡོད་པ་
དང་དེའི་ངོར་སྐྱེ་བ་སོགས་དགག་དགོས་ཏེ། དེ་ལྟར་དགོས་པའི་རྒྱུ་མཚན་ནི། དོན་
དམ་པར་ཡོད་ན་དེ་ལྟར་ཡོད་དམ་མེད་ཅེས་དཔྱོད་པའི་རིགས་ཤེས་ཀྱིས་རྙེད་དགོས་པ་
ལས་དེས་དེ་ལྟར་མ་རྙེད་པའི་ཕྱིར་ན་དོན་དམ་པར་མ་གྲུབ་པོ་ཞེས་སྔ་རྒོལ་གྱིས་དེ་ཙམ་
སྒྲུབ་པར་འདོད་པའི་ཕྱིར་རོ། །
གཉིས་པ་དགག་བྱ་སྒྱུ་མའི་དཔེ་དང་སྦྱོར་ཚུལ་ལ་དཔྱད་པ་ནི། སྒྱུ་མ་མཁན་གྱིས་
རྡེའུ་ཞིག་རྟར་སྤྲུལ་བའི་ཚེ་ན། སྒྱུ་མ་མཁན་ལ་རྡེའུ་རྟོར་སྣང་བ་ཡོད་ཀྱང་ཞེན་པ་མེད།
མིག་བསླད་པའི་ལྟད་མོ་པ་ལ་རྟར་སྣང་ཞེན་གཉིས་ཀ་ཡོད། གནས་དེར་ཕྱིས་སླེབ་པའི་
མི་དག་ལ་སྣང་ཞེན་གཉིས་ཀ་མེད་པ་དེ་བཞིན་དུ། སྟོང་ཉིད་དོན་སྤྱིའི་ཚུལ་གྱིས་རྟོགས་
པའི་སོ་སྐྱེ་དང་། སྟོང་ཉིད་མ་རྟོགས་པའི་སོ་སྐྱེ་དང་། སྟོང་ཉིད་མངོན་སུམ་དུ་རྟོགས་
པའི་འཕགས་པ་གསུམ་ལ་རིམ་པ་ལྟར་བདེན་གྲུབ་ཏུ་སྣང་བ་ཡོད་ཀྱང་ཞེན་པ་མེད་པ་
དང་སྣང་ཞེན་གཉིས་ཀ་ཡོད་པ་དང་མེད་པ་དཔེ་དོན་སྦྱར་ཞིང་། སྒྱུ་མ་མཁན་དང་
མིག་བསླད་པའི་ལྟད་མོ་པ་གཉིས་ཀ་ལ་རྡེའུ་རྟར་སྣང་ཡང་སྣང་ལུགས་མི་འདྲ་སྟེ། སྒྱུ་
མ་མཁན་ལྟར་ན་དེའི་ཚེ་དེའུ་རྟར་སྣང་བ་དེ་ནང་གི་བློའི་དབང་གིས་བཞག་པའི་སྡོད་
ལུགས་སུ་འཆར་གྱི། བློ་ལ་མ་ལྟོས་པར་དེའུ་རང་གི་གཉུག་མའི་རྒྱུ་རྐྱེན་གྱིས་བསྐྱེད་པའི་
སྡོད་ལུགས་མ་ཡིན་པར་འཆར་ལ། ལྟད་མོ་བ་ལྟར་ན་ནང་གི་བློའི་དབང་གིས་བཞག་
པའི་སྡོད་ལུགས་སུ་མི་འཆར་བར་གནས་དེར་རྟ་མཚན་ཉིད་པ་ཡོད་པའི་དབང་གིས་
བཞག་པའི་སྡོད་ལུགས་སུ་འཆར་རོ། །སྤྱིར་སྡོད་ལུགས་དེ་ལ། མེའི་ཚ་བ་ལྟ་བུ་གཉུག་
མའི་རྒྱུ་རྐྱེན་ཉེར་ལེན་གྱིས་བཞག་པའི་སྡོད་ལུགས། ལྕགས་གོང་མེས་བསྲེགས་པའི་ཚ་
བ་ལྟ་བུ་ཕྱིའི་རྐྱེན་ལྷན་ཅིག་བྱེད་རྐྱེན་གྱིས་གསར་དུ་བཅོས་པའི་སྡོད་ལུགས། རིག་
སྔགས་ཀྱི་མཐུས་ལྕགས་གོང་དམར་འབར་བའི་སྟེང་གི་མེ་ཚ་བའི་རེག་བྱ་ལྟ་བུ་ནང་གི་
བློས་བཅོས་པའི་སྡོད་ལུགས་ཡིན་པ་ལྟར་སྒྱུ་མའི་སྣང་བ་འདི་ཡང་བློས་བཅོས་པའི་སྡོད་
277



ལུགས་ཡིན་པས། བློས་བཅོས་ལུགས་ནི། རིག་སྔགས་མཁན་དང༌། སྒྱུ་མ་མཁན་
གཉིས་ཀའི་ཞེ་ཕུག་ན༔ ལྕགས་གོང་དམར་འབར་བ་དེས་མི་ཚིག་གོ་སྙམ་པའི་བློ་དང་།
རྡེའུ་འདི་ལ་རྟའི་སྣང་བ་བསྙོན་མེད་དུ་འཆར་རོ་སྙམ་པའི་བློ་གཉིས་ཞེ་ཐག་པ་ནས་ཡོད་
ཅིང་བློ་དེ་གཉིས་ཀྱིས་ཅི་ལྟར་ཞེན་པ་ལྟར་དོན་ལ་ཡང་མི་བསླུ་བས་ན་སྡོད་ལུགས་དེ་དག་
ཀྱང་ཚད་མས་གྲུབ་པ་ཡིན་པས། དེས་ན་ཐག་པ་སྦྲུལ་དུ་སྣང་བ་དང༌། རྡེའུ་རྟར་སྣང་
བ་གཉིས་འཁྲུལ་བར་འདྲ་ཡང་འཁྲུལ་ཚུལ་གཏན་ནས་མི་འདྲ་སྟེ། འཇུག་པའི་རྣམ་
བཤད་དགོངས་པ་རབ་གསལ་ལས། དཔེར་ན་ཐག་པ་སྦྲུལ་དུ་འཁྲུལ་བའི་ཚེ་ཤེས་པ་
དེའི་ངོར་ཐག་པ་སྦྲུལ་ཡིན་གྱི་སྤྱིར་སྤྲུལ་མིན་ཞེས་ཟེར་བ་བཞིན་དུ། ཤེས་པ་འཁྲུལ་ངོ་
ཙམ་དུ་རྟ་གླིང་དུ་སྣང་བ་ཡིན་གྱི་སྤྱིར་སྤྲུལ་གཞི་རྟ་གླང་དུ་མི་སྣང་ཞེས་བྱར་མི་རུང་གི་ཁྱད་
པར་དེ་ལྟར་མ་སྦྱར་ཡང་སྤྲུལ་གཞི་རྟ་གླང་དུ་སྣང་བར་ཁས་བླངས་དགོས་ཏེ། ཞེས་
དང་། སྟོང་ཐུན་ལས་ཀྱང༌། དེ་ཡང་སྒྱུ་མའི་སྤྲུལ་གཞི་ཤེས་པ་འཁྲུལ་བའི་ངོར་རྟ་གླང་
དུ་སྣང་བ་ཡིན་གྱི། སྤྱིར་སྒྱུ་མའི་སྤྲུལ་གཞི་རྟ་གླང་དུ་སྣང་བ་མིན་ཞེས་བྱར་མི་རུང་སྟེ།
ཞེས་གསུངས་པའི་ཕྱིར། དེས་ན་རྗེ་ཡབ་སྲས་དག་གིས་ཐག་པ་སྦྲུལ་དུ་སྣང་བའི་ཚེ་ཐག་
པའི་ངོས་ནས་སྦྲུལ་སྣང་སྐྱེད་མི་སྐྱེད་ལ་དོགས་གཅོད་མི་གནང་བར། རྡེའུ་རྟར་སྣང་
བའི་ཚེ་རྡེའུའི་ངོས་ནས་ཅིས་ཀྱང་སྣང་དགོས་ཞེས་ཚེགས་ཆེན་པོས་སྒྲུབ་པ་ལ་དགོས་པ་
འདི་ཡོད་དེ། སྣང་བ་དང་བྲལ་བའི་མུན་ཁུང་དུ་འཁྱིལ་བའི་ཐག་ཁྲ་གང་ཡོད་ལ་སྦྲུལ་
སྣང་འཆར་བ་དེ་ཐག་པའི་སྡོད་ལུགས་མ་ཡིན་པར་ཕྱི་རྐྱེན་མུན་པའི་དབང་གིས་ཡིན་པ་
དང༌། སྔགས་རྫས་དང་བྲལ་བའི་རྡེའུ་ཇི་སྙེད་པ་ལ་རྟའི་སྣང་བ་མི་འཆར་བ་དེ་རྡེའུ་
རང་གི་གཉུག་མའི་རྒྱུ་རྐྱེན་གྱིས་སྐྱེད་པའི་སྡོད་ལུགས་ཡིན་པ་དང་། སྔགས་རྫས་ཀྱིས་
བསླད་པའི་རྡེའུ་ཇི་སྙེད་པ་ལ་རྟའི་སྣང་བ་འཆར་བ་དེ་བློས་བཅོས་པའི་སྡོད་ལུགས་ཟུར་
བ་གཅིག་ཡོད་པ་དེ་ཤེས་པའི་ཆེད་དུ་ཡིན་པའི་ཕྱིར་ཏེ། སྙིགས་དུས་ཀྱི་ཐམས་ ཅད་
མཁྱེན་པ་ལྕང་སྐྱ་རིན་པོ་ཆེས། ཐུབ་བསྟན་ལྷུན་པོའི་མཛེས་རྒྱན་དུ། འོན་ཀྱང་
སྔགས་རྫས་ཀྱིས་བསླད་པའི་བློའི་དབང་གིས་བཞག་པའི་སྡེ་ཤིང་ཁོ་རང་གི་ངོས་ནས་རྟ་
གླང་དུ་སྣང་བའི་སྡོད་ལུགས་ཞིག་ནི་ཡོད་དགོས་སོ། །ཞེས་གསུངས་པ་ལྟར་རོ། །མདོར་
ན་ཐག་པ་སྦྲུལ་ཡིན་པ་ལོག་ཤེས་ཀྱིས་བཞག་ཅིང་། རྡེའུ་སྒྱུ་མའི་རྟ་ཡིན་པ་ཚད་མས་
278



བཞག་པའི་གནད་ཀྱིས་ཡིན་པས། གོ་ལུགས་རགས་པ་བྱེད་ན་སྒྱུ་མ་སྤྲུལ་སྐབས་ཀྱི་རྡེའུ་
དེ་སྒྱུ་མའི་རྟའི་ངོ་བོར་སོང་བ་ལྟ་བུ་ཞིག་ལ་གོ་དགོས་སོ། །དེ་ལྟ་ན་ཡང་། ཚད་མའི་
ཊིཀ་ཆེན་རིགས་པའི་རྒྱ་མཚོ་ལས། གལ་ཏེ་དེའི་འཇིམ་དུམ་ཉིད་རྟ་གླང་དུ་མེད་པར་རྟ་
གླང་དུ་སྣང་བ་མ་ཡིན་གྱི། སྒྱུ་མའི་སྔགས་རྫས་ཀྱི་དབང་གིས་རྟ་གླང་གི་ངོ་བོར་སྐྱེས་
ནས་རྟ་གླང་དུ་སྣང་བ་ཡིན་ཞེ་ན་དེ་ཡང་འཐད་པ་མ་ཡིན་ཏེ། ཞེས་བྱུང་བ་དང་ཡང་མི་
འགལ་ཏེ། འདི་ནི་འཇིམ་དུམ་ཉིད་རྟ་མཚན་ཉིད་པའི་ངོ་བོར་མ་སོང་ཞེས་པའི་དོན་
ཙམ་ཡིན་པའི་ཕྱིར། རང་རྒྱུད་པས་ཆོས་ཐམས་ཅད་བློ་གནོད་མེད་ལ་སྣང་བའི་དབང་
གིས་བཞག་ཙམ་དུ་འདོད་ཀྱང་བློས་བཞག་ཙམ་དུ་མི་འདོད་པ་དང་། བློ་གནོད་མེད་ལ་
སྣང་བའི་དབང་གིས་བཞག་ཙམ་ཞེས་པའི་ཙམ་སྒྲས་ཀྱང་རང་ངོས་ནས་གྲུབ་པ་མི་གཅོད་
པ་ནི། སྒྱུ་མ་སྣང་བའི་ཚེ་རྡེའུ་རྟར་སྣང་བ་དེ། ནང་གི་བློས་བཞག་པའི་སྡོད་ལུགས་
ཡིན་པས་ཡོད་པ་ཡིན་ཞིང་། ཡོད་ལུགས་དེ་ཡང་ཇེའུ་རང་ག་བ་ལ་དེ་ལྟ་བུའི་སྣང་བ་
བསྐྱེད་པའི་ནུས་པ་མེད་པར་སྔགས་རྫས་སོགས་ཀྱི་རྟེན་འབྲེལ་འཚོགས་པའི་རྡེའུ་ཁོ་ན་ལ་
ཡོད་པས་ན། སྒྱུ་མའི་རྟ་སྤྲུལ་གཞི་རྡེའུ་ངོས་དེས་གྲུབ་པ་ཡིན་པས་གདགས་གཞིའི་ངོས་
ནས་གྲུབ་པ་དང་རང་ངོས་ནས་གྲུབ་པར་འདོད་པ་ཡིན་ནོ། །དེ་བཞིན་དུ་མདོ་སྡེ་སྤྱོད་
པའི་རང་རྒྱུད་པའི་ལུགས་ལ་ཡང་བློ་ལ་སྣང་བའི་དབང་གིས་བཞག་ཙམ་ཞེས་པའི་ཙམ་
སྒྲས་ཕྱི་དོན་མི་གཅོད་པའི་ཚུལ་དེས་དཔགས་ཏེ་ཤེས་པར་བྱའོ། །དེ་ལ་རྣམ་མཁྱེན་ཆོས་
ཅན། བདེན་པར་གྲུབ་པར་ཐལ། བློ་གནོད་མེད་ལ་སྣང་བའི་དབང་གིས་བཞག་ཙམ་
མ་ཡིན་པར་རང་ངོས་ནས་གྲུབ་པའི་ཕྱིར། དེར་ཐལ། སྐྱེས་བུ་ཆུང་ངུའི་རྒྱུད་ཀྱི་བློ་
གནོད་མེད་ལ་སྣང་བའི་དབང་གིས་བཞག་ཙམ་མ་ཡིན་པར་རང་ངོས་ནས་གྲུབ་པའི་ཕྱིར།
དེར་ཐལ། སྐྱེས་བུ་ཆུང་ངུའི་རྒྱུད་ཀྱི་བློ་གནོད་མེད་ལ་སྣང་བའི་དབང་གིས་བཞག་པ་མ་
ཡིན་པ་གང་ཞིག རང་ངོས་ནས་གྲུབ་པའི་ཕྱིར་ན་འདིར་མ་ཁྱབ། དེ་ཡང་མདོ་སྡེ་
བས་རང་མཚན་རྣམས་མངོན་སུམ་ལ་སྣང་བའི་དབང་གིས་བཞག་ཅེས་པ་དང་། རང་
རྒྱུད་པས་རང་མཚན་བློ་གནོད་མེད་ལ་སྣང་བའི་དབང་གིས་བཞག་ཅེས་པ་གཉིས་མི་འདྲ་
སྟེ། མདོ་སྡེ་བས་རང་མཚན་མངོན་སུམ་ལ་སྣང་བ་ལྟར་དུ་གྲུབ་པ་རང་མཚན་གྱི་སྡོད་
ལུགས་མཐར་ཐུག་ཡིན་པས་ན་དེ་དོན་དམ་པར་ཡོད་པ་ཡིན་ཟེར་ལ། རང་རྒྱུད་པས་
279



ཆོས་ཐམས་ཅད་བློ་གནོད་མེད་ལ་སྣང་ཡང་སྣང་ཚུལ་དེ་སྡོད་ལུགས་མཐར་ཐུག་མ་ཡིན་ཏེ།
ཆོས་རྣམས་ཀྱི་སྡོད་ལུགས་མཐར་ཐུག་ནི་དོན་དམ་པར་མ་གྲུབ་པ་ཡིན་པའི་ཕྱིར་ཟེར་
རོ། །
གསུམ་པ་སྒྱུ་མ་འཇོག་བྱེད་ལ་དཔྱད་པ་ནི། རང་རྒྱུད་པའི་ལུགས་ལ་སྤྱིར་ཆོས་
ཐམས་ཅད་བློ་གནོད་མེད་ལ་སྣང་བའི་དབང་གིས་ཡོད་པར་བཞག་ཅིང་། བློ་ལ་སྣང་བ་
ཙམ་གྱིས་ཡོད་པར་བཞག་ན། ཐག་པ་སྦྲུལ་ཡིན་པ་རང་ཡོད་པར་ཐལ་བས་དེས་ན་བློ་
གནོད་མེད་ཅེས་སྨོས་སོ། །གནོད་མེད་ནི་འཕྲལ་གྱི་འཁྲུལ་རྒྱུས་མ་བསླད་པ་ལ་བྱའོ། །སྒྱུ་
མའི་རྟ་ཡང་ཡོད་པ་ཡིན་པས་བློ་གནོད་མེད་ལ་སྣང་བའི་དབང་གིས་ཡོད་ཟེར་དགོས་ལ།
དེ་ཡང་རྡེའུ་རྟར་སྤྲུལ་བ་ལྟ་བུ་ལ་མཚོན་ན། རྡེའུ་དེ་ལ་སྨན་དང་རྫས་སོགས་ཅི་དགོས་
པ་ཐམས་ཅད་བཏབ་ཅིང་སྔགས་ཀྱི་གྲངས་ཀྱང་ཅི་ཙམ་དགོས་པ་བཟླས་ཟིན་ནས་སྒྱུ་མ་
མཁན་པོ་རང་གིས་ཀྱང་མིག་གིས་མ་བལྟས་ལ། གནས་དེར་མིག་བསླད་པའི་ལྟད་མོ་བ་
གཞན་མེད་པའི་ཚེ་ན་ད་དུང་སྒྱུ་མའི་རྟ་མེད་པ་ཡིན་ལ། ནམ་ཞིག་སྒྱུ་མ་མཁན་རང་
ངམ་མིག་བསླད་པའི་ལྟད་མོ་བ་གཞན་གྱིས་བལྟས་པའི་ཚེ་གཟོད་སྒྱུ་མའི་རྟ་ཡོད་པ་ཡིན་
ཟེར་དགོས་ལ། དེའི་ཚེ་སྒྱུ་མ་མཁན་པོ་དང་མིག་བསླད་པའི་ལྟད་མོ་བ་གཉིས་ཀའི་ངོར་
སྒྱུ་མའི་རྟ་འཇོག་རྒྱུ་ཡོད་ཅིང་། དང་པོས་བཞག་པ་ལྟར་དུ་ཚད་མས་གྲུབ་ལ། གཉིས་
པས་བཞག་པ་ལྟར་དུ་ཚད་མས་མ་གྲུབ་ ཅིང་། གང་ཟག་དེ་གཉིས་པོའི་རྒྱུད་ཀྱི་རྡེའུ་
རྟར་སྣང་བའི་དབང་པོའི་ཤེས་པ་ནི། སྒྱུ་མའི་རྟ་འཇོག་བྱེད་ཀྱི་ཚད་མར་མི་རུང་སྟེ།
དེ་བློ་གནོད་མེད་མ་ཡིན་པའི་ཕྱིར། དེར་ཐལ། འཕྲལ་གྱི་འཁྲུལ་རྒྱུས་བསླད་པའི་བློ་
གནོད་བཅས་ཡིན་པའི་ཕྱིར། དབང་པོ་ལ་གནོད་པའི་རྐྱེན་ཕྱི་ན་ཡོད་པ་སྔགས་དང་
སྨན་ལ་སོགས་པའི་གནོད་པ་དང་བཅས་པའི་ཕྱིར། ཁྱབ་སྟེ། འཕྲལ་གྱི་འཁྲུལ་རྒྱུ་
ངོས་བཟུང་བའི་སྐབས་ཀྱི་རྣམ་བཤད་དགོངས་པ་རབ་གསལ་ལས། དེ་བཞིན་དུ་མིག་
འཕྲུལ་མཁན་ལ་སོགས་པས་སྦྱར་བའི་སྔགས་དང་སྨན་སོགས་ལ་སྦྱར་བར་བྱའོ། །ཞེས་
གསུངས་པའི་ཕྱིར། དེས་ན་དེ་དམིགས་བྱེད་ཀྱི་ཚད་མ་གང་ཞེ་ན། མིག་བསླད་པའི་
ལྟད་མོ་བའི་རྒྱུད་ལ་དེ་མེད་དེ། དེའི་རྒྱུད་ལ་སྒྱུ་མའི་རྟ་སྒྱུ་མ་ཡིན་པར་རྟོགས་པའི་ཚད་
མ་མེད་པའི་ཕྱིར། དེས་ན་སྒྱུ་མ་མཁན་པོའི་རྒྱུད་ཀྱི་ཤེས་པ་ལས་གཞན་དུ་འོས་མེད་
280



དོ། །དེ་ཡང་དེའི་རྒྱུད་ཀྱི་རྡེའུ་རྟར་སྣང་བའི་དབང་ཤེས་དེ་ཚད་མར་མི་རུང་སྟེ། དེ་
སྣང་ཡུལ་ལ་འཁྲུལ་བའི་ལོག་ཤེས་ཡིན་པའི་ཕྱིར། འོ་ན་གང་ཞེ་ན། དབང་ཤེས་དེས་
དེ་མ་ཐག་རྐྱེན་བྱས་ནས་སྐྱེས་པའི་རྟོག་པ་དེ་སྒྱུ་མའི་རྟ་འཇོག་བྱེད་ཡིན་ཏེ། རྟོག་པ་
དེའི་སྣང་ངོ་ན་རྟར་སྣང་བ་ཡོད་ཀྱང་། དེས་ངོ་ན་རྟ་མ་ཡིན་པར་ཐག་བཅད་པའི་
དབང་ གིས་ བློ་ འཁྲུལ་ བའི་ངོར་ སྣང་ བ་ ཙམ་ དུ་ ཟད་ པར་ རྟོགས་ པ་ ཡིན་ པའི་ ཕྱིར།
མདོར་ན་གང་ཟག་དེས་སྒྱུ་མའི་རྟ་མིག་ཤེས་ཀྱིས་སྣང་ཞིང་སྣང་བ་ལྟར་དུ་རྟ་མ་ཡིན་པར་
རྟོག་པས་འཛིན་པ་ཡིན་པ་གོར་མ་ཆག་སྟེ། དབུ་མ་སྣང་བ་ལས། འདི་ལྟར་སྒྱུ་མ་
མཁན་གྱི་ཤེས་པ་གླང་པོ་ཆེ་ལ་སོགས་པའི་རྣམ་པར་སྒྲོ་བཏགས་པ་ཅན། ཡང་དག་པར་
ན་དེའི་ངོ་བོ་ཉིད་དུ་མངོན་པར་ཞེན་པ་མེད་དོ། །དེར་མངོན་པར་ཞེན་པས་ཡང་དག་
པར་ན་དེས་དབེན་པ་ཉིད་རྟོགས་པ་ངེས་པར་སྐྱེ་བའི་རྒྱུ་ཉིད་ཀྱིས་དེའི་ཡུལ་ཅན་དུ་རྣམ་
པར་བཞག་གོ ཞེས་དང་། ལམ་རིམ་ཆེན་མོ་ལས་ཀྱང་། དཔེར་ན་སྒྱུ་མའི་རྟ་གླང་
སྣང་བ་མིག་གི་ཤེས་པས་མཐོང་བ་དང་། སྣང་བ་ལྟར་གྱི་རྟ་གླང་མེད་པར་ཡིད་ཀྱི་ཤེས་
པས་ངེས་པ་ལ་བརྟེན་ནས་རྟ་གླང་དུ་སྣང་བ་དེ་སྒྱུ་མའམ་བརྫུན་པའི་སྣང་པར་ངེས་པ་
སྐྱེས་པ་དེ་བཞིན་དུ་ཞེས་གསུངས་པའི་ཕྱིར། དེས་ན་སྒྱུ་མའི་རྟ་རྟོག་པས་བཞག་པའི་
རྟོག་བཏགས་ཡིན་པར་གྲུབ་ཅིང་། འོན་ཀྱང་རྟོག་པ་དེ་ནི་སྒྱུ་མའི་རྟ་མ་ཡིན་པར་
འཇོག་བྱེད་ཡིན་གྱི་སྒྱུ་མའི་རྟ་ཡོད་པར་འཇོག་བྱེད་ནི་མིན་ཏེ། དེ་ཡོད་པ་ཡིན་པར་
གང་གིས་འཇོག་ཅེ་ན། སློབ་དཔོན་ཞི་བ་འཚོ་ལྟར་ན་རང་རིག་དང་། སློབ་དཔོན་
ལེགས་ལྡན་འབྱེད་ལྟར་ན་དབང་ཤེས་ཀྱིས་འཇོག་སྟེ། རྣམ་བཤད་དགོངས་པ་རབ་
གསལ་ལས། དེ་ལྟར་སྒྱུ་མའི་སྣང་བ་ནི་རྣལ་འབྱོར་སྤྱོད་པའི་དབུ་མ་པ་ལྟར་ན་རང་
རིག་མངོན་སུམ་དང་། ཕྱི་རོལ་ཁས་ལེན་པའི་རང་རྒྱུད་པ་ལྟར་ན་ས་ཕྱོགས་སམ་བར་
སྣང་ལྟ་བུ་གཞི་འཛིན་པའི་དབང་པོའི་མངོན་སུམ་གྱིས་འགྲུབ་ལ། ཞེས་གསུངས་པའི་
ཕྱིར། དེ་ཡང་སྒྱུ་མའི་རྟ་ཡོད་པ་ཀུན་བཏགས་ཡིན་པས་རང་རིག་དང་དབང་པོའི་
མངོན་སུམ་གྱིས་དངོས་སུ་གཞལ་བ་ཡང་མ་ཡིན་ནོ། །འོ་ན་ཅི་ཞེ་ན། སྒྱུ་མའི་རྟ་འཛིན་
པའི་རྟོག་པ་དེ་ཉམས་སུ་མྱོང་བའི་རང་རིག་གིས་ངས་སྔར་སྒྱུ་མའི་རྟ་དམིགས་སོ་ཞེས་
ཡུལ་ ཅན་གྱིས་ཡུལ་དམིགས་པར་དྲན་པའི་ངེས་ཤེས་རང་སྟོབས་ཀྱིས་འདྲེན་ པས་ན།
281



རང་རིག་གི་སྟོབས་ཤུགས་ཀྱིས་སྒྱུ་མའི་སྣང་བ་ཡོད་པར་འགྲུབ་འགྱུར་ལ་དགོངས་པ་ཡིན་
ཏེ། དཔེར་ན་སྟོང་ཉིད་ཡོད་པ་དོན་དམ་དཔྱོད་པའི་རིགས་ཤེས་རྗེས་དཔག་ཉམས་སུ་
མྱོང་བའི་རང་རིག་གིས་ཤུགས་ལ་འགྲུབ་པར་བཤད་པ་བཞིན་ཡིན་པའི་ཕྱིར། རྩ་ཤེས་
ཀྱི་རྣམ་བཤད་རིགས་པའི་རྒྱ་མཚོ་ལས། འདི་ལ་དབུ་མ་བ་ཐ་སྙད་དུ་རང་རིག་ཁས་
ལེན་པས་ནི་རང་བཞིན་མེད་པ་ཚད་མས་དམིགས་པ་དེ་དམིགས་བྱེད་ཉམས་སུ་མྱོང་བའི་
རང་རིག་གིས་ཤུགས་ལ་འགྲུབ་པར་བཞེད་ཀྱང་། ཞེས་གསུངས་པའི་ཕྱིར། འདིའི་
ཤུགས་ལ་འགྲུབ་ཅེས་པ་ཡང་ཤུགས་རྟོགས་དངོས་མ་ཡིན་པར་རིག་པ་དེའི་སྟོབས་ཤུགས་
ཀྱིས་རྟོགས་པའི་དོན་ཡིན་ཏེ། དེ་ཉིད་ལས། དེས་ན་རྣམ་འགྲེལ་ལས། སྒྲ་ནི་བྱས་
ཡིན་དེ་འདྲ་ཀུན། ། མི་རྟག་ཅེས་ནི་བརྗོད་ པས་ཀྱང་། ། དོན་གྱིས་དེ་ནི་འཇིག་བློར་་་
འགྱུར། ། ཞེས་དོན་གྱིས་ ཏེ་ཤུགས་ཀྱིས་ ཞེས་བཤད་ཀྱང་ཤུགས་རྟོགས་མིན་ པ་དང་་་་
འདྲའོ། ། ཞེས་གསུངས་ པའི་ཕྱིར། དེ་བཞིན་དུ་ལེགས་ལྡན་འབྱེད་ལྟར་ན། མིག་
ཤེས་ལ་རྡེའུ་རྟར་སྣང་ཡང་སྐབས་འགའ་ཞིག་ཏུ་འོག་གི་ས་གཞི་ལ་ཚད་མར་སོང་བའི་
མིག་ཤེས་སྐྱེ་བའང་སྲིད་པས་དེ་འདྲ་བའི་མིག་ཤེས་ཀྱིས་སྒྱུ་མའི་སྣང་བ་ཡོད་པ་ལ་ངེས་
ཤེས་རང་སྟོབས་ཀྱིས་འདྲེན་པ་ཨེ་ཡིན་སྙམ། འོན་ཀྱང་དེའི་ལུགས་ལ་རྨི་ལམ་ན་གླང་པོ་
ཆེ་རྨིས་ནས་སད་དུས་སུ་དེ་ལྟར་རྨིས་སོ་ཞེས་དྲན་པའི་ངེས་ཤེས་དེ་འདྲེན་བྱེད་ཀྱི་ཤེས་པ་
སྔ་མ་གང་ཡིན་ཞེ་ན། སློབ་དཔོན་ལེགས་ལྡན་འབྱེད་ཀྱི་འདོད་པ་འཆད་པ་ན། རྣམ་
བཤད་དགོངས་པ་རབ་གསལ་ལས། ཆོས་ཀྱི་སྐྱེ་མཆེད་དུ་གཏོགས་པའི་གཟུགས་ཡིད་
ཀྱིས་ཤེས་པས་གཟུང་བར་བྱ་བ་གཅིག་རྨི་ལམ་ན་ཡོད་པས་རྣམ་པར་ཤེས་པ་ནི་ཡུལ་མེད་
པར་འགར་ཡང་ཡོད་པ་མ་ཡིན་ནོ་ཞེས་སྨྲའོ་ཞེས་བྱུང་བ་ལྟར། རྨི་ལམ་གྱི་གླང་པོ་སྣང་
བའི་རྨི་ལམ་གྱི་ཤེས་པ་ལོག་ཤེས་ཡིན་པས་ངེས་ཤེས་ དོན་མཐུན་འདྲེན་མི་ཐུབ་ཀྱང་།
དེའི་སྐད་ཅིག་གཉིས་པ་ནས་རྨི་ལམ་གྱི་གླང་པོ་སྣང་བའི་ཡིད་མངོན་ཚད་མ་སྐྱེ་ཞིང་།
དེའི་སྟོབས་ཀྱིས་དེ་ལྟ་བུའི་ངེས་ཤེས་འདྲེན་ནོ། །འདིར་བསྟན་ཡིད་མངོན་སྣང་ལ་མ་
ངེས་པར་འདོད་པ་ནི་རིགས་པའི་རྗེས་འབྲང་གི་སེམས་ཙམ་པའི་གྲུབ་མཐའ་ཡིན་བྱས་ན་
སྐྱོན་མེད་དམ་སྙམ་མོ། །
བཞི་བ་སྒྱུ་མའི་རྟ་གླང་སོགས་ཀྱི་ངོ་བོ་གང་ཡིན་ལ་དཔྱད་པ་ནི། གལ་ཏེ་ཁ་ཅིག
282



རྣལ་འབྱོར་སྤྱོད་པ་བ་ལྟར་ན་སྒྱུ་མའི་རྟ་ཤེས་པ་ཡིན་ཏེ། དེ་རིང་རིག་མངོན་སུམ་གྱིས་
གྲུབ་པའི་ཕྱིར་ཟེར་ན། འོ་ན་ལྷས་སྦྱིན་གྱི་མིག་ཤེས་ཀྱིས་རྡེའུ་རྟར་སྣང་བ་ལྟ་བུ་ལ་
མཚོན་ན། དེའི་མིག་ཤེས་ལ་སྣང་བའི་སྒྱུ་མའི་རྟ་ཆོས་ཅན། ཁྱོད་ལྷས་སྦྱིན་གྱི་མིག་
ཤེས་ ཡིན་ པར་ ཐལ། དམ་ བཅའ་ འཐད་ པའི་ ཕྱིར། འདོད་ ན། དེ་ ཆོས་ ཅན།
ཁྱོད་ལྷས་སྦྱིན་གྱི་མིག་ཤེས་ལ་མི་སྣང་བར་ཐལ། ཁྱོད་ལྷས་སྦྱིན་གྱི་མིག་ཤེས་ཡིན་པའི་
ཕྱིར། གལ་ཏེ་ཁ་ཅིག་གཟུགས་ཡིན་ཟེར་ན། གཟུགས་རགས་པ་ཡིན་ནམ་ཕྲ་བ་ཡིན།
རགས་པ་ཡིན་ཟེར་ན། སྒྱུ་མའི་གཟུགས་རགས་པ་ཆོས་ཅན། ཁྱོད་དབང་ཤེས་ལ་མི་
སྣང་བར་ཐལ། ཁྱོད་རྫས་སུ་མ་གྲུབ་པའི་ཕྱིར། གཟུགས་ཕྲ་བ་ཟེར་ན། དེ་ཆོས་
ཅན། དབང་ཤེས་ལ་ངེས་པ་འདྲེན་ནུས་སུ་མི་སྣང་བར་ཐལ། གཟུགས་ཆུང་ངུའི་
མཐར་ཐུབ་པ་ཡིན་པའི་ཕྱིར་ཏེ། རྣམ་འགྲེལ་ལས། དབང་ཡུལ་དེ་ཕྱིར་རྡུལ་ཕྲན་
མིན། །ཞེས་གསུངས་པའི་ཕྱིར། ཡང་ཁ་ཅིག་གིས། མདོ་སྡེ་སྤྱོད་པའི་དབུ་མ་བ་ལྟར་
ན་སྒྱུ་མའི་སྣང་བ་གཟུགས་ཡིན་ཏེ། ས་ཕྱོགས་སོགས་འཛིན་པའི་དབང་མངོན་གྱིས་
གྲུབ་པའི་ཕྱིར་ཟེར་ན། སྒྱུ་མའི་རྟ་ཆོས་ཅན། མིག་ཤེས་ལ་དངོས་སུ་སྣང་བའི་ཕྱི་དོན་
རགས་པ་ཡིན་པར་ཐལ། འདོད་པའི་ཕྱིར། འདོད་ན། མིག་ཤེས་ཀྱི་གཟུང་བྱ་ཡིན་
པར་ཐལ། མིག་ཤེས་ལ་དངོས་སུ་སྣང་བའི་བགཟུང་དོན་རགས་པ་གང་ཞིག རེག་བྱའི་
སྐྱེ་ མཆེད་ མ་ ཡིན་ པའི་ ཕྱིར། འདོད་ན། གཟུགས་ ཀྱི་ སྐྱེ་ མཆེད་ ཡིན་ པར་ ཐལ།
འདོད་པའི་ཕྱིར། འདོད་ན། སློབ་དཔོན་ལེགས་ལྡན་འབྱེད་ཆོས་ཅན། ཁྱོད་ཐལ་
འགྱུར་པ་ཡིན་པར་ཐལ། སྒྱུ་མའི་རྟ་གཟུགས་ཀྱི་སྐྱེ་མཆེད་དུ་འདོད་པའི་ཐེག་ཆེན་གྱི་
གྲུབ་མཐའ་སྨྲ་བ་ཡིན་པའི་ཕྱིར། འདི་ལ་ཁྱབ་པ་ཡོད་དེ། སྒྱུ་མའི་སྣང་བ་གཟུགས་ཀྱི་
སྐྱེ་མཆེད་དུ་འདོད་པ་ཐལ་འགྱུར་བ་ཁོ་ནའི་ཁྱད་ཆོས་ཡིན་པའི་ཕྱིར་ཏེ། རྣམ་བཤད་
དགོངས་པ་རབ་གསལ་ལས། དེ་ཡང་ཕྱི་རོལ་གྱི་དོན་དུ་ཡོད་པ་ བཞིན་དུ་གཟུགས་
བརྙན་ཡང་གཟུགས་ཀྱི་སྐྱེ་མཆེད་དུ་བཞེད་པ་ཡིན་ཏེ། འོག་ནས་གཟུགས་བརྙན་གྱིས་
དེ་སྣང་བའི་དབང་ཤེས་བསྐྱེད་པར་ཡང་གསུངས་སོ། །ཚུལ་དེ་དག་ནི་མིག་ལ་རྟ་གླང་དུ་
སྣང་བའི་སྒྱུ་མ་དང་བྲག་ཆ་སོགས་ལ་ཡང་ཤེས་པར་བྱ་སྟེ། ལུགས་དམ་པ་འདི་ཡི་རྣམ་
གཞག་ཐུན་མོང་མ་ཡིན་པའོ། །ཞེས་གསུངས་པའི་ཕྱིར་དང་། རྣམ་གཞཔག་ཐུན་མོང་མ་
283



ཡིན་པ་ཞེས་པ་ལ་རྣམ་བཅད་ཅིག་ཡོད་པའི་ཕྱིར། འདི་ལེགས་པར་གོ་དགོས་པ་ཡོད།
གཞན་ཡང་སྒྱུ་མའི་རྟ་ཆོས་ཅན། ཁྱོད་འཕྲལ་གྱི་འཁྲུལ་རྒྱུས་བསླད་པའི་དབང་ཤེས་ལ་
སྣང་ཡང་དེས་མ་བསླད་པའི་དབང་ཤེས་ལ་མི་སྣང་བ་མ་ཡིན་པར་ཐལ། ཁྱོད་མིག་ཤེས་
ཚད་མའི་མཐོང་ཡུལ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེ་འདྲ་བའི་
མུ་གཅིག་ཡོད་པའི་ཕྱིར། མངོན་སུམ་ལེའུ་ལས། དཔེར་ན་དབང་པོ་སྔགས་སོགས་
ཀྱིས། །བསླད་པ་རྣམས་ལ་འཇིམ་དུམ་སོགས། ། དེ་ཡི་གཟུགས་དང་བྲལ་བ་ཡང་། །རྣམ་
པ་གཞན་དུ་སྣང་བ་བཞིན། །དེ་དག་མ་བསླད་མིག་ཅན་གྱིས། །དེ་ལྟར་མཐོང་བ་མེད་
ཕྱིར་རོ། །ཞེས་གསུངས་པའི་ཕྱིར། དེས་ན་སློབ་དཔོན་འདིའི་ལུགས་ལས་ཕྱོགས་སམ་
པར་སྣང་འཛིན་པའི་དབང་བོའི་མངོན་སུམ་ གྱིས་སྒྱུ་མའི་རྟ་དངོས་སུ་མི་འཛིན་པར་
གསལ་ལོ། །ཡང་རྟོག་གེའི་རིག་པ་རྣོ་ཤོས་དག་གིས་སྒྱུ་མའི་རྟ་ལྡན་མིན་འདུ་བྱེད་ཡིན་
བྱས་ན། རེ་ཞིག་དབྱུག་པའི་གནོད་པ་མ་གཏོགས་ལུང་རིགས་ཀྱི་གནོད་པ་མེད་སྙམ་པ་
འདུག་པས། དེ་དག་ནི་མ་གོ་བ་ཡིན་ཏེ། སྒྱུ་མའི་རྟ་ཞེས་པ་དེའི་བཏགས་དོན་བཙལ་
ན་ཤེས་པ་འཁྲུལ་པ་ལ་རྡེའུ་རྟར་སྣང་བ་ཙམ་ལས་གཞན་མི་རྙེད་པས་མིག་བསླད་པའི་
ཤེས་པ་ལ་རྟར་སྣང་བ་ཙམ་སྒྱུ་མའི་རྟ་ལ་ངོས་འཛིན་དགོས་པ་བཞིན་དུ། གཉིད་ཀྱིས་
བསླད་པའི་ཤེས་པ་ལ་རྟར་སྣང་བའང་རྨི་ལམ་ གྱི་རྟར་འཇོག་དགོས་ཏེ། དེ་གཉིས་
རིགས་པ་ཤིན་ཏུ་མཚུངས་པའི་ཕྱིར། དེ་ལྟ་ན་རྨི་ལམ་གྱི་རྟ་ཆོས་ཅན། ལྡན་མིན་འདུ་
བྱེད་ཡིན་པར་ཐལ། སྒྱུ་མའི་རྟ་ལྡན་མིན་འདུ་བྱེད་ཡིན་ པའི་ ཕྱིར། རྟགས་ཁས།
འདོད་མི་ནུས་ཏེ། དེ་ལྡན་མིན་འདུ་བྱེད་མ་ཡིན་པ་རིགས་པའི་དབང་ཕྱུག་གི་དགོངས་
པ་ཡིན་པའི་ཕྱིར་ཏེ། རྣམ་འགྲེལ་ལས། དེ་ཀུན་དོན་ལྡན་ཕྱིར་ཞེ་ན། །འཐད་མིན་རྨི་
སོགས་རྣམ་གཞན་དུ། ། མཐོང་ཕྱིར་འདུ་བྱེད་ལས་ཀྱང་མིན། ། ཞེས་ གསུངས་ པའི་་་་
ཕྱིར། །ཁྱབ་སྟེ། འདུ་བྱེད་ལས་ཀྱང་མིན་ཞེས་པ་འདིས་སྒྱུ་མའི་རྟ་ལྡན་མིན་འདུ་བྱེད་
ཅེས་འདོད་པ་དག་གི་ཞལ་ལ་རྒྱས་འདེབས་བྱེད་ཡིན་པས་དེང་ཕྱིན་ཆད་དེ་སྐད་མ་ཟེར་
ཞིག འོ་ན་སྒྱུ་མའི་རྟ་དེ་གང་ཡིན་ཞེ་ན། དེ་ནི་སྔར་བཤད་པ་ལྟར་དེ་འཇོག་བྱེད་ཀྱི་
བློ་རྟོག་པ་ཡིན་པ་བཞིན་རྟོག་པས་བཏགས་པའི་ཀུན་བཏགས་ཡིན་ཏེ། སྟོང་ཐུན་ལས།
ཅི་རྟོག་མེད་དབང་ཤེས་ལ་རྟོག་པས་བཏགས་པ་ཙམ་གྱིས་སྣང་བ་ཇི་ལྟར་འཚར་ཞེ་ན།
284



དེ་འཆར་བ་འགལ་ན་ནི་དབང་ཤེས་ལ་སྒྱུ་མའི་རྟ་གླིང་གི་སྣང་བ་འཆར་མི་སྲིད་པར་ཐལ།
སྒྱུ་མའི་རྟ་གླང་རྟོག་པས་བཏགས་པ་ཡིན་པའི་ཕྱིར། ཞེས་གསུངས་པའི་ཕྱིར། ལུང་
ཤིན་ཏུ་གསལ་བས་སྒྱུ་མའི་རྟ་ཡིན་པ་ཀུན་བཏགས་ཡིན་གྱི་སྒྱུ་མའི་རྟ་དངོས་པོ་ཡིན་པའི་
ཞིབ་ཆ་འབྱེད་སྐད་ཡོད་པའང་ལེགས་པ་མ་ཡིན་ནོ། །དེས་ན་སེམས་ཙམ་པ་དང་ཞི་འཚོ་
ལྟར་ན་སྒྱུ་མའི་རྟ་དང་རྨི་ལམ་གྱི་གླང་པོ་དང་ཟད་པར་ཏིང་ངེ་འཛིན་གྱི་སྣང་བ་སོགས་
སེམས་ཀྱི་སྣང་ཆ་ཙམ་དུ་གྲུབ་པའི་ཀུན་བཏགས་དང༌། མདོ་སྡེ་བ་དང་ལེགས་ལྡན་
འབྱེད་ལྟར་ན་ཀུན་བཏགས་པའི་གཟུགས་སུ་གྲུབ་པའི་ཀུན་བཏགས་ཡིན་པར་འདོད་
དོ། ། ཐལ་འགྱུར་པ་ལྟར་ན་སྒྱུ་མའི་རྟ་དབང་ཤེས་ལ་སྣང་བ་ཡིན་པས་གཟུགས་ཀྱི་སྐྱེ་
མཆེད་དུ་བཞེད་ཚུལ་གོང་དུ་བཤད་པ་ལྟར་དང༌། ཟད་པར་ཏིང་ངེ་འཛིན་གྱི་སྣང་བ་
གཟུགས་ཅན་ཡིན་ཡང་ཡིད་ཤེས་ཁོ་ན་ལ་སྣང་པ་ཡིན་པས་ཆོས་ཀྱི་སྐྱེ་མཆེད་ཀྱི་གཟུགས་
ཏེ་ཀུན་བཏགས་སུ་བཞེད་པའི་ཕྱིར་ཏེ། དགོངས་པ་རབ་གསལ་ལས། དེའི་ཕྱིར་ཀེང་
རུས་མེད་ཀྱང་དེ་དག་གསལ་བོར་སྣང་བ་ནི། གཟུགས་བརྙན་དང་འདྲ་བར་གཟུགས་
ཅན་དུ་འདོད་དགོས་ལ། འདི་ཡིད་ཤེས་ཁོ་ན་ལ་སྣང་བ་ཡིན་པས། གཟུགས་བརྙན་
བཞིན་དུ་གཟུགས་ཀྱི་སྐྱེ་མཆེད་མ་ཡིན་ལ། སྐྱེ་མཆེད་གཟུགས་ཅན་ལྷག་མ་དགུ་ཡང
མིན་པས་ཆོས་ཀྱི་སྐྱེ་མཆེད་ཀྱི་པ་ཕྲུགས་ཀུན་བཏགས་པ་ཞེས་བྱུང་བ་དེའོ༑ །ཞེས་གསུངས་
པའི་ཕྱིར། དེ་ལ་ཡང་མི་སྡུག་པ་སྒོམ་པའི་ཡིད་ལ་ས་གཞི་ཀེང་རུས་ཀྱིས་གང་བར་སྣང་
བ་ཆོས་ཅན། གཟུགས་ཡིན་པར་ཐལ། གཟུགས་ཅན་ཡིན་པའི་ཕྱིར་ན། མ་ཁྱབ་སྟེ།
དཔེར་ན་སེམས་ཙམ་པ་ལྟར་ན་མིག་གི་དབང་པོ་གཟུགས་ཅན་ཡིན་ཡང་གཟུགས་མ་ཡིན་
པ་བཞིན་ཡིན་པའི་ཕྱིར། དབུ་མ་འཇུག་པ་ལས། རང་གི་རྣམ་ཤེས་རྟེན་གྱི་ནུས་དེ་
ལ། ། དབང་ བོ་ གཟུགས་ ཅན་ མིག་ ཅེས་ བྱ་ བར་ རྟོགས། ། ཞེས་ གསུངས་ པའི་ ཕྱིར།
དམིགས་བརྟག་ལས་ཀྱང་། ལྷན་ཅིག་བྱེད་དབང་ནུས་པ་ཡི། །ངོ་བོ་གང་ཡིན་དབང་
པོའང་ཡིན། །ཞེས་གསུངས་པས་སྐབས་འདིར་མིག་དབང་ནུས་པ་ཡིན་ནོ། ། སྤྱིར་རྣམ་
རིག་མ་ཡིན་པའི་གཟུགས་ཡོད་ཅིང་དེ་གཟུགས་སུ་འདོད་པའི་རང་སྡེ་བྱེ་བྲག་སྨྲ་བ་དང་
ཐལ་འགྱུར་བ་ལས་གཞན་མེད་ལ། མདོ་སེམས་རང་རྒྱུད་པ་རྣམས་ཀྱིས་དེ་ལ་ཆོས་ཀྱི་སྐྱེ་
མཆེད་ཀྱི་གཟུགས་དང་ཀུན་བཏགས་པའི་གཟུགས་ཀྱི་ཐ་སྙད་སྦྱར་ནས་རྟོག་པའི་སྣང་
285



ཡུལ་དུ་གྱུར་པའི་ཀུན་བཏགས་ཡིན་པར་འདོད་དེ། རྣམ་འགྲེལ་རྣམ་བཤད་ཐར་ལམ་
གསལ་བྱེད་ལས། རྟོག་པའི་ཡུལ་དུ་གྱུར་པའི་མངོན་པར་སྐབས་ཡོད་ཀྱི་གཟུགས་ཞེས་
བསྙད་པ་དེ་ནི་རྟོག་པའི་ཡུལ་དུ་གྱུར་པའི་སྒྲོ་བཏགས་ཏེ། དེ་ལ་ཆོས་ཀྱི་སྐྱེ་མཆེད་ཀྱི་
གཟུགས་ཞེས་ཀྱང་གཞན་ནས་བཤད་དོ། །ཞེས་གསུངས་ པའི་ཕྱིར། དེས་ན་ཀུན་་་
བཏགས་པའི་གཟུགས་ཀྱང་ཡིན་རྟག་པ་ཡང་ཡིན་པ་ཡོད་ཅེས་མགྲིན་པར་བཏེགས་ནས་
སྨྲ་ནུས་སོ། །དེ་ལ་ཁོ་ན་རེ། སྒྱུ་མའི་རྟ་ཆོས་ཅན། ཆོས་ཀྱི་སྐྱེ་མཆེད་ཡིན་པར་ཐལ།
འདོད་པའི་ཕྱིར། འདོད་ན། ཡིད་ཤེས་ཁོ་ནའི་ཡུལ་ཡིན་པར་ཐལ། འདོད་པའི་
ཕྱིར། འདོད་ན། དབང་ཤེས་ལ་མི་སྣང་བར་ཐལ། འདོད་པའི་ཕྱིར་ན་མ་ཁྱབ།
ཡིད་ཤེས་ཁོ་ནའི་ཡུལ་ལ་དེའི་གཟུང་བྱ་དགོས་སོ། །
ལྔ་བ་དགག་བྱ་བདེན་གྲུབ་དབང་ཤེས་ལ་སྣང་མི་སྣང་དཔྱད་པ་ལ། ཁ་ཅིག་གིས།
སློབ་དཔོན་སེང་གེ་བཟང་བོས་དབང་མངོན་ཚད་མ་ལ་བདེན་གྲུབ་སྣང་བར་བཞེད་ཀྱང་།
སློབ་དཔོན་ཞི་བ་འཚོས་དེ་ལྟར་མི་བཞེད་དེ། འདིས་དབང་མངོན་ཚད་མ་མ་འཁྲུལ་
བར་བཞེད་པའི་ཕྱིར་ཟེར་ལ། ཞི་འཚོས་དེ་ལྟར་བཞེད་ཚུལ་དེ་ནི། ལེགས་བཤད་
སྙིང་ པོ་ ལས། ལུགས་ འདིས་ སྔོ་ སེར་ ལ་ སོགས་ པའི་རྣམ་ པ་ དངོས་ པོར་ འདོད་དེ།
ཆོས་ཀྱི་གྲགས་པའི་བཞེད་པ་ཡང་དེ་ལྟར་འགྲེལ་བས། ཐ་སྙད་དུ་རྣམ་བདེ་ན་པ་ལྟར་
འདོད་པའི་དབུ་མ་བའོ། །ཞེས་དང་། ལམ་རིམ་ཆེན་མོ་ལས། སློབ་དཔོན་ཞི་བ་འཚོ་
ལ་སོགས་པ་ཕྱི་རོལ་གྱི་དོན་ཐ་སྙད་དུ་མེད་པར་བཞེད་པ་རྣམས་ཀྱང་སྔོན་པོ་ལ་སོགས་པ་
རྣམ་བདེན་པས་འདོད་པ་ལྟར་ཐ་སྙད་དུ་ཤེས་པའི་རྫས་སུ་བཞེད་པས། དེ་དག་སྣང་
བའི་དབང་ཤེས་རྣམས་དེ་དག་ལ་ལྟོས་ཏེ་རང་གི་མཚན་ཉིད་ཀྱིས་གྲུབ་པའི་དོན་འཛིན་པ་
ཡིན་པས་སྔོ་ཙམ་ལ་ལྟོས་ཏེ་མ་འཁྲུལ་བ་ཡིན་ནོ། ། ཞེས་གསུངས་པ་ལ་བརྟེན་པར་སྣང་
ཡང་དགོངས་དོན་ཡིན་མིན་བརྟག་པར་བྱ་བའི་གནས་ཡིན་ཞིང༌། དེ་སེམས་ཙམ་རྣམ་
བདེན་པ་དང་མཐུན་ལུགས་ནི། སྔོན་འཛིན་མིག་ཤེས་དེ་ལ་སྔོན་པོ་རང་འཛིན་རྟོག་
པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་སྣང་བའི་ཆ་ལ་མ་རིག་པའི་བསླད་པ་
ཞུགས་ཀྱང་སྔོན་པོ་སྔོན་པོར་སྣང་བའི་ཆ་ལ་མ་རིག་པའི་བསླད་པ་མ་ཞུགས་པའི་ཆ་ནས་
རྣམ་བདེན་པ་དང་མཐུན་ ཟེར་དགོས་ སམ་ སྙམ་ པས། དེས་ན་འདི་ ལྟར་ དོགས་ཏེ།
286



སྔོན་འཛིན་མིག་ཤེས་ཆོས་ཅན། ཁྱོད་ལ་སྔོན་པོ་ཡུལ་ཅན་སྒྲ་རྟོག་གང་ལ་ཡང་མ་ལྟོས་
པའི་ཚུལ་གྱིས་སྣང་བར་ཐལ། ཁྱོད་ལ་སྔོན་པོ་རང་འཛིན་རྟོག་པའི་ཞེན་གཞིར་རང་གི་
མཚན་ཉིད་ཀྱིས་གྲུབ་པར་སྣང་བའི་ཕྱིར། འདོད་ན། དེ་ཆོས་ཅན། ཁྱོད་ལ་སྔོན་
པོ་བློའི་དབང་གིས་ མ་ བཞག་ པའི་ སྡོད་ལུགས་ སུ་ གྲུབ་ པའི་ ཚུལ་ གྱིས་ སྣང་ བར་ ཐལ།
འདོད་པའི་ཕྱིར། འདོད་ན། བདེན་གྲུབ་སྣང་བར་འགྱུར་དུ་དོགས་སོ། ། གལ་ཏེ་
བདེན་གྲུབ་སྣང་ཟེར་ན་ཡང་། རྣམ་བཤད་དགོངས་པ་རབ་གསལ་ལས། བདེན་
གཉིས་ཀྱི་འགྲེལ་བར་དགག་བྱ་བདེན་པ་དབང་ཤེས་ལ་མི་སྣང་བར་བཤད་པ་འདིར་ཡང་
འདྲ་བའི་ཕྱིར་རོ། །ཞེས་གསུངས་པ་དང་དངོས་སུ་འགལ་ཏེ། འདིར་ཡང་འདྲ་ཞེས་པ་
ལེགས་ལྡན་གྱི་ལུགས་ལ་མ་ཟད་ཞི་འཚོའི་ལུགས་ལ་ཡང་འདྲ་ཞེས་པའི་དོན་ཡིན་པའི་ཕྱིར་
རོ། ། སློབ་དཔོན་འདིས་ཀྱང་སྔོན་འཛིན་དབང་མངོན་ལ་ཕྱི་དོན་སྣང་བར་མི་བཞེད་ནི་
སྔོན་པོ་གཟུང་འཛིན་རྫས་གཞན་གྱིས་སྟོང་བར་ཅི་ལྟར་ཞལ་གྱིས་བཞེས། གལ་ཏེ་སྣང་
ན་སྔོན་འཛིན་དབང་མངོན་ལ་ཕྱི་དོན་སྣང་བཞིན་དུ་བདེན་གྲུབ་མི་སྣང་བའི་རྒྱུ་མཚན་ཅི་
ཡོད་སྙམ་དུ་ཡང་སེམས་སོ། །ཡང་ཁ་ཅིག་གིས། སློབ་དཔོན་འདིའི་ལུགས་ལ་དགག་བྱ་
བདེན་གྲུབ་དབང་ཤེས་ལ་སྣང་བར་ཁས་ལེན་ཡོད། འོན་ཀྱང་རྣམ་བཤད་དགོངས་པ་
རབ་གསལ་དང་མི་འགལ་ཏེ། བདེན་གཉིས་ཀྱི་འགྲེལ་བ་ལས་བཤད་པ་དེ་རིགས་ངོའི་
བདེན་གྲུབ་ལ་དགོངས་པ་ཡིན་པའི་ཕྱིར། དེར་ཐལ། བདེན་གཉིས་རང་འགྲེལ་ལས།
ཡང་དག་པའི་སྐྱེ་བ་ལ་སོགས་པ་དངོས་པོ་སྣང་བ་ན་མི་སྣང་བས། ཞེས་གསུངས་པའི་
ཕྱིར་ཟེར་ན། དཔྱད་གཞི་ཆེ་ཡང་རེ་ཞིག་སྔོན་པོའི་སྐྱེ་བ་དང་སྔོན་པོ་གཉིས་གྲུབ་བདེ་
དབྱེར་མེད་ཀྱི་རྫས་གཅིག་ཡིན་པས་མངོན་སུམ་གཅིག་ལ་གཅིག་སྣང་ན་ཅིག་ཤོས་ངེས་
པར་ སྣང་དགོས་ཏེ། རྣམ་འགྲེལ་ལས། བདག་ཉིད་མངོན་སུམ་ཡིན་པ་ལ། ། མ་
མཐོང་ཆོ་གཞན་ཅི་ཞིག་ཡོད། །ཅེས་གསུངས་པའི་ཕྱིར། དེའི་ཕྱིར་སྔོན་འཛིན་དབང་
མངོན་ཆོས་ཅན། ཁྱོད་ལ་སྔོན་པོའི་སྐྱེ་བ་ཡང་སྣང་བར་ཐལ། ཁྱོད་ལ་སྔོན་པོ་སྣང་
བའི་ཕྱིར། འདོད་ན། དེ་ཆོས་ཅན། ཁྱོད་ལ་སྔོན་པོའི་སྐྱེ་བ་བདེན་གྲུབ་ཏུ་ཡང་
སྣང་བར་ཐལ། ཁྱོད་ལ་སྔོན་པོའི་སྐྱེ་བ་སྣང་བ་གང་ཞིག ཁྱོད་བདེན་སྣང་ཅན་ཡིན་
པའི་ཕྱིར། འདོད་ན། རིགས་ངོའི་བདེན་གྲུབ་མི་སྣང་བའི་དམ་བཅའ་ཉམས་སོ། །
287



འོན་ཀྱང་སྔོན་པོ་དོན་དམ་པར་སྐྱེ་བ་དང་འགག་པ་སོགས་སུ་སྣང་བའི་འཛིན་སྟངས་
བདེན་འཛིན་ཀུན་བཏགས་ཀྱི་འཛིན་སྟངས་ཡིན་པས། བདེན་གྲུབ་ཀྱི་སྐྱེ་བ་དང་་་་
འགག་པ་ལྟ་བུའི་རིགས་ངོའི་བདེན་གྲུབ་དབང་ཤེས་ལ་མི་སྣང་བྱས་ན་འགྲིག་པའི་ཚོད་དུ་
ཡོད་པར་མ་ཟད། རྣམ་བཤད་དགོངས་པ་རབ་གསལ་ལས། སྒྱུ་མའི་ལྟད་མོ་བ་མིག་
བསླད་པ་བཞིན་དུ་སེམས་ཅན་གྱིས་ཕྱི་ནང་གི་ཆོས་འདི་རྣམས་བདེན་པར་ཡོད་པར་སྣང་
བ་ན། ཞེས་སྤྱིར་སེམས་ཅན་རྣམས་ལ་བདེན་སྣང་ཡོད་པར་བཤད་ཅིང་། ཁྱད་པར་
དུ་ སྟོང༌ ཐུན་ལས། འདིས་ དངོས་ པོ་ རྣམས་ བསམ་ པའི་ དབང་ གིས་ ཡོད་ པ་ དང་།
སྲོག་ཆགས་ཐམས་ཅད་ལ་དངོས་པོ་རྣམས་བསམ་པའི་དབང་གིས་ཡོད་པ་མིན་པའི་ཡང་
དག་པའི་དངོས་པོའི་བདག་ཉིད་དུ་ཡོད་པར་ཐོག་མ་མེད་པའི་འཁྲུལ་བའི་བག་ཆགས་
ཡོངས་སུ་སྨིན་པའི་མ་རིག་པའི་དབང་གིས་སྣང་བར་གསུངས་པ་ཡིན་ནོ། ། ཞེས་སྲོག་
ཆགས་ཐམས་ཅད་ལ་བདེན་སྣང་ཡོད་པར་བཤད་པ་འདི་དབུ་མ་སྣང་བའི་ཚིག་གི་འགྲེལ་
བ་ལྟ་བུར་མངོན་ཞིང་། དེས་ན་ཞི་འཚོ་ཡབ་སྲས་ཀྱི་ལུགས་ལ་དགག་བྱ་བདེན་གྲུབ་
དབང་ཤེས་ལ་སྣང་ཞིང་བདེན་པར་གྲུབ་པའི་སྐྱེ་བ་སོགས་མི་སྣང་བ་ཡིན་བྱས་ན་རུང་
ངམ་སྙམ་པ་ཡོད་ཀྱང་། དེ་ལྟ་ན་ཡང་གྲུབ་མཐའ་ལྷུན་པོའི་མཛེས་རྒྱན་ལས། བདེན་
གཉིས་ལས་བདེན་པར་གྲུབ་པའི་སྐྱེ་བ་ལ་སོགས་པ་དབང་ཤེས་ལ་མི་སྣང་བར་བཤད་
ཅིང་། ཞེས་པ་ནས། འདི་ནི་རྣལ་འབྱོར་སྤྱོད་པའི་དབུ་མ་རང་རྒྱུད་པ་ལ་ཡང་འདྲ་སྟེ།
རྗེ་བདག་ཉིད་ཆེན་པོའི་འཇུག་ པའི་རྣམ་བཤད་ཆེན་མོ་ལས། བདེན་འཛིན་དེས་་་
བདེན་པར་ཡོད་པ་ལྟར་ཉེ་བར་བསྟན་པ་མཐོང་བ་ནི་རྟོག་པ་ཡིན་གྱི་དབང་ཤེས་མིན་ཏེ།
བདེན་གཉིས་ཀྱི་འགྲེལ་བར་དགག་བྱ་བདེན་པ་དབང་ཤེས་ལ་མི་སྣང་བར་བཤད་པ་
འདིར་ཡང་འདྲ་བའི་ཕྱིར་རོ་ཞེས་ཞི་འཚོ་ཡབ་སྲས་ཀྱི་བཞེད་པ་འཆད་པའི་སྐབས་སུ་
གསུངས་པའི་ཕྱིར་རོ། །དེ་ལྟ་མ་ཡིན་པར་རིགས་པའི་དོན་དམ་ལ་བྱེད་ན་བདེན་འཛིན་
དེས་བདེན་པར་ཡོད་པ་ལྟར་ཉེ་བར་བསྟན་པ་ཞེས་ སོགས་ཀྱི་དོན་འཆད་དཀའ་བར་
འགྱུར་རོ། །ཞེས་གསུངས་པ་དང་དངོས་སུ་འགལ་བར་དོགས་པས། མདོར་ན་དགག་
བྱ་བདེན་གྲུབ་དབང་ཤེས་ལ་སྣང་ཞིང་རིགས་ངོའི་བདེན་གྲུབ་མི་སྣང་ཟེར་ན། དབུ་མ་
སྣང་བ་ལས། དེས་ཀྱང་སྲོག་ཆགས་ཐམས་ཅད་ལ་ཡང་དག་པར་དངོས་པོའི་བདག་
288



ཉིད་ལྟ་བུར་ཉེ་བར་བསྟན་པ་མཐོང་བར་འགྱུར་ཏེ་ཞེས་པའི་མཐོང་བ་དེ་དབང་ཤེས་ལ་
འཆད་ན་འབྲེལ་ཆགས་སྙམ་པ་མཆིས་ཤིང་། དེ་ལྟ་ན་རྗེ་བདག་ཉིད་ཆེན་པོས་མཐོང་བ་
ནི་རྟོག་པ་ཡིན་གྱི་དབང་ཤེས་མིན་ཏེ་ཞེས་གསུངས་པ་ཡང་དོན་མེད་དུ་འགྱུར་སྙམ་པས་
མཁས་པ་རྣམས་ཀྱིས་ཞིབ་ ཏུ་དཔྱད་ནས་རྣལ་མའི་དོན་གཞན་ལ་སྤེལ་བའི་ ལྗགས་ཀྱི་
དབང་པོ་བསྐྱོད་པར་འཚལ། །
དྲུག་པ་དགག་བྱ་འགོག་པའི་རིགས་པ་དངོས་བཤད་པ་ལ་གཉིས། འབྲེལ་ཟླ་མ་
དམིགས་པ་དང་། འགལ་ཟླ་དམིགས་པའོ། ། དང་པོ་ལ་ཡང་གཉིས། དབུ་མ་རྒྱན་
ལས་བཤད་ཚུལ་དང་། འགྲེལ་བ་དོན་གསལ་ལས་བཤད་ཚུལ་ལོ། ། དང་པོ་ལ་ཡང་
གཉིས། གཅིག་དུ་བྲལ་གྱི་སྦྱོར་བ་བཀོད་ནས་མཐའ་དཔྱད་པ་དང་། དེའི་ཚུལ་གྲུབ་
པའོ། ། དང་པོ་ནི། དབུ་མ་ རྒྱན་ ལས། བདག་དང་གཞན་སྨྲས་ དངོས་འདི་ དག།
ཡང་དག་ཏུ་ན་གཅིག་པ་དང་། །དུ་མའི་རང་བཞིན་བྲལ་བའི་ཕྱིར། །རང་བཞིན་མེང་དེ་
གཟུགས་བརྙན་བཞིན། །ཞེས་གསུངས་སོ། །དེ་ཡང་རྗེ་རིན་པོ་ཆེའི་གསུང་འབུམ་ནང་
གི་དབུ་མ་རྒྱན་གྱི་ཟིན་བྲིས་ལས། དབུ་མ་སྣང་བར་ཐལ་འགྱུར་དང་རང་རྒྱུད་གང་དུ་
བྱེད་ཀྱང་ཆོག་པར་བཤད་པས་ཞེས་གསུངས་པ་ལྟར་ཐལ་འགྱུར་དང་སྦྱོར་བ་གཉིས་ཡོད་
ཅིང་། དེའི་ཚིག་ཟིན་གྱི་ཐལ་ངག་བཀོད་ན་རྟགས་མ་གྲུབ་པ་དང་། སྦྱོར་ངག་བཀོད་
ན་ཆོས་ཅན་མ་གྲུབ་པའི་དོགས་པ་གཉིས་སྐྱེ་རིགས་པས། དང་པོ་ནི། རང་སྡེས་སྒྲོ་
བཏགས་པའི་རྡུལ་ཕྲན་ཆ་མེད་དང༌། གཞན་སྡེས་སྒྲོ་བཏགས་པའི་རང་རྐྱ་ཐུབ་པའི་
རྫས་ཡོད་ཀྱི་བདག་ཆོས་ཅན། བདེན་པར་མེད་པར་ཐལ། བདེན་པར་གྲུབ་པའི་
གཅིག་དང་བདེན་པར་གྲུབ་པསྡེ་དུ་མ་གང་རུང་དང་བྲལ་བའི་ཕྱིར་ཞེས་པའི་ཐལ་འགྱུར་
ཆོས་ཅན། ཁྱོད་ཀྱི་རྟགས་ཕ་རོལ་པོས་ཁས་བླངས་པར་ཐལ། ཁྱོད་ཐལ་འགྱུར་ཡང་
དག་ཡིན་པའི་ཕྱིར། འདོད་མི་ནུས་ཏེ། ཉན་ཐོས་སྡེ་བས་རྡུལ་ཕྲན་ཆ་མེད་བདེན་
པའི་གཅིག་ཏུ་ཁས་ལེན་པ་གང་ཞིག ཕྱི་རོལ་བས་ཀྱང་རང་རྐྱ་ཐུབ་པའི་རྫས་ཡོད་ཀྱི་
གང་ཟག་བདེན་པར་གྲུབ་པའི་གཅིག་ཡིན་པར་ཁས་ལེན་པའི་ཕྱིར། དེར་ཐལ། ཉན་
ཐོས་སྡེ་བས་རྡུལ་ཕྲན་ཆ་མེད་བདེན་པར་གྲུབ་པ་ཡང་ཡིན་གཅིག་ཀྱང་ཡིན་པའི་གཞི་
མཐུན་དུ་ཁས་ལེན་ཞིང༌། དེ་བཞིན་དུ་ཅིག་ཤོས་ཀྱང་དེ་ལྟར་དུ་ཁས་ལེན་པའི་ཕྱིར།
289



དེ་ལ་ཁ་ཅིག་ན་རེ་སྐྱོན་མེzཔ་དེ། ཕ་རོལ་པོས་རྩོད་གཞི་དེ་དག་བདེན་པར་གྲུབ་པའི་
གཅིག་ མ་ ཡིན་ པར་ དངོས་ སུ་ ཁས་ མ་ བླངས་ ཀྱང་ ཤུགས་ཀྱིས་ ཁས་ བླངས་ པའི་ ཕྱིར།
དེར་ཐལ། རྒོལ་བ་དེ་དག་གིས་བདེན་གྲུབ་ཀྱི་གཅིག་དང་དུ་མར་མ་གྲུབ་པའི་ཁྱབ་བྱ་
དངོས་སུ་ཁེས་ལེན་པའི་ཕྱིར། ཁྱབ་པ་ཡོད་དེ། ཁྱབ་བྱ་དངོས་སུ་ཁས་ལེན་ན་ཁྱབ་
བྱེད་ཤུབས་ལ་ཁས་ལེན་པས་ཁྱབ་པའི་ཕྱིར། དབུ་མ་རྒྱན་གྱི་ཟིན་བྲིས་ལས། དབུ་མ་
སྣང་བ་ལས་ཕ་རོལ་པོས་རྟགས་དངོས་སུ་ཁས་མ་བླངས་ཀྱང་ཤུགས་ཀྱིས་ཁས་བླངས་པ་
དང་། དེའི་རྒྱུ་མཚན་དུ་རྟགས་དེའི་ཁྱབ་བྱ་དངོས་སུ་ཁས་བླངས་པ་བཀོད་དེ། ཁྱབ་
བྱ་དངོས་སུ་ཁས་བླངས་ན་ཁྱབ་བྱེད་ཤུགས་ཀྱིས་ཁས་བླངས་པས་སོ། །ཞེས་གསུངས་པའི་
ཕྱིར་ཟེར་ན། དེ་མི་འཐད་དེ། དེ་ལྟར་ན་ཕྱི་རོལ་རྒྱང་འཕེན་པས། སྐྱེས་མ་ཐག་
པའི་ཡིད་ཀྱི་རྣམ་ཤེས་ཁས་བླངས་པས། དེའི་ཁྱབ་བྱེད་སྐྱེ་བ་སྔ་མའི་རྣམ་ཤེས་ཁས་ལེན་
དགོས་པ་སོགས་ཀྱི་སྐྱོན་ཡོད་དོ། །འོ་ན། ཟིན་བྲིས་དེ་ཉིད་ཀྱི་དོན་ཅི་ལྟར་འཆད་ཅེ་ན།
དེ་ནི་ཁྱབ་བྱ་ཙམ་མ་ཡིན་པར་ཁྱབ་བྱ་ཁྱད་པར་བ་ལ་དགོངས་པ་ཡིན་ཏེ། དཔེར་ན་
དབང་ཕྱུག་རྟག་པ་ཡིན་པར་འདོད་པ་ལྟ་བུ་ལ་མཚོན་ན། ཕྱི་རོལ་བ་དག་གིས་སྔ་དྲོ་
ཡོད་ པའི་དབང་ཕྱུག་ གི་ཆ་ ཐུམས་ཅད་ཕྱི་དྲོའི་དུས་ནའང་ཆ་ཚང་བར་ཡོད་ པ་དང་།
ཕྱི་དྲོའི་དུས་ན་ཡོད་པའི་ཆ་ཧྲིལ་བོ་སྔ་དུས་ནའང་ཡོད་པར་འདོད་ཅིང་། སྔ་ཕྱིའི་དུས་
ཀྱི་དབང་ཕྱུག་ཡིན་པའི་ཆ་དེ་དག་ཀྱང་ཕན་ཚུན་ངོ་བོ་ཐ་དད་མ་ཡིན་པར་གཅིག་ཏུ་
འདོད་པའི་རྒྱུ་མཚན་གྱིས་དབང་ཕྱུག་རྟག་པའི་གཅིག་ཏུ་འདོད་པར་སོང་ཞིང་། དེའི་
ཕྱིར་བདེན་པར་གྲུབ་པའི་གཅིག་ཏུ་ཡང་འདོད་པར་སོང་བའི་གནད་ཀྱིས་བདེན་གྲུབ་ཀྱི་
གཅིག་མ་ཡིན་པར་དངོས་སུ་ཁས་མི་ལེན་ཡང་དོན་གྱིས་ཁས་བླངས་པར་སོང་ཞེས་པའི་
དོན་ནོ། །འོ་ན་དབང་ཕྱུག་བདེན་གྲུབ་ཀྱི་གཅིག་མ་ཡིན་པར་ཤུགས་ཀྱིས་ཁས་ལེན་ཚུལ་
ཅི་ལྟར་ཞེ་ན། དེ་འདྲ་བའི་དབང་ཕྱུག་དེས་སྔ་དྲོ་བདེ་བ་མྱོང་ཞིང་ཕྱི་དྲོ་ སྡུག་བསྔལ་
མྱོང་བ་ཡོད་དམ་མེད། ཡོད་ན་དབང་ཕྱུག་གཅིག་ལ་འབྲས་བུ་བདེ་སྡུག་ལ་ལོངས་སྤྱོད་
པའི་རིམ་པ་དུ་མ་ཁས་བླངས་པའི་ཤུགས་ཀྱིས་དབང་ཕྱུག་བདེན་གྲུབ་ཀྱི་གཅིག་མ་ཡིན་
པར་ཁས་བླངས་པར་སོང་པའོ། །གཉིས་པ་སྦྱོར་ངག་ཏུ་བཀོད་ན་ཆོས་ཅན་མ་གྲུབ་པའི་
དོགས་པ་ནི། དབུ་མ་རྒྱན་གྱི་ཚིག་ཟིན་ལྟར་ན། ཤེས་པ་ཆ་མེད་དང་སྤྱི་གཙོ་བོ་སོགས་
290



ཀྱང་རྟགས་སྦྱོར་ཡང་དག་གི་ཤེས་འདོད་ཆོས་ཅན་དུ་བཀོད་པར་མངོན་པས། དེ་གཞི་
མ་གྲུབ་པ་ཡིན་པས་རྟགས་དེ་ཆོས་ཅན་གྱི་ངོ་བོ་མེད་ནས་མ་གྲུབ་པའི་གཏན་ཚིགས་སུ་མི་
འགྱུར་རམ་ཞེ་ན། དེའི་ལན་ལ་མཁས་པ་མང་བོས། རྟགས་དང་བསྒྲུབ་བྱའི་ཆོས་
གཉིས་ཆར་མེད་དགག་ཡིན་པ་བཀོད་ན་སྐྱོན་མེད་ཀྱང་སྒྲུབ་པ་དང་མ་ཡིན་དགག་བཀོད་
ན་མ་གྲུབ་པའི་རྟགས་སུ་འགྱུར་ཞེས་སྨྲས་སོ། །དེ་ནི་རྣམ་བཤད་དགོངས་པ་རབ་གསལ་
ལས། རྟགས་ དེའི་ སྨྲས་ པའི་ཆོས་ ཅན་བཀག་ཀྱང་སྐྱོན་མེད་པ་ནི་རྟགས་དང་ཆོས་
གཉིས་ཀ་རྣམ་བཅད་ཡིན་ པའི་གནད་ཀྱིས་སོ། ། ཞེས་པ་ལྟ་བུ་རྗེ་ཡབ་སྲས་ཀྱི་གསུང་
འགའ་ཞིག་ལ་བརྟེན་པར་སྣང་མོད། དེ་ཙམ་གྱིས་དོགས་པའི་མཐའ་སེལ་མི་ནུས་པས་
འདི་ལྟར་བཤད་དགོས་ཏེ། རྟགས་དང་བསྒྲུབ་བྱའི་ཆོས་གཉིས་ཚར་མ་ཡིན་དགག་
དང་སྒྲུབ་པ་གང་རུང་བཀོད་ཀྱང་མ་གྲུབ་པའི་རྟགས་སུ་མི་འགྱུར་བ་ཡང་ཡོད་དེ། རི་
བོང་རྭ་ཆོས་ཅན། ཟླ་བ་ཞེས་པའི་སྒྲས་བརྗོད་རུང་ཡིན་ཏེ། རྟོག་ཡུལ་ན་ཡོད་པའི་
ཕྱིར་ཞེས་པའི་སྦྱོར་བ་ལྟ་བུའོ། ། འདི་འཇམ་དབྱངས་བཞད་པའི་རྡོ་རྗེའི་དགོངས་་་་
པའོ། །ཡང་རི་བོང་རྭས་ཕུག་པ་ཆོས་ཅན། སྐྱེས་བུ་སྡུག་བསྔལ་བར་སྒྲུབ་པའི་རྟགས་
ལྟར་སྣང་ཡིན་ཏེ། སྐྱེས་བུ་སྡུག་བསྔལ་བར་སྒྲུབ་བའི་ཚུལ་གསུམ་མ་ཡིན་པའི་གཏན་
ཚིགས་ཡིན་པའི་ཕྱིར་ཞེས་པའི་སྦྱོར་བ་ལྟ་བུ་སྟེ། འདི་ཚད་མ་རིགས་རྒྱུན་གྱི་དགོངས་
པའོ། །དེ་དག་ཆོས་ཅན་གྱི་ངོ་བོ་མེད་ནས་མ་གྲུབ་པའི་གཏན་ཚིགས་སུ་མི་འགྱུར་བའི་རྒྱུ་
མཚན་དེ་སྒྲུབ་ཀྱི་རྟགས་དང་བསྒྲུབ་བྱའི་ཆོས་གང་རུང་ཡིན་ན་ཡོད་པ་ཡིན་མི་དགོས་པའི་
གནད་ཀྱིས་ཡིན་པས། དེས་ན་རྟགས་ཆོས་གཉིས་ཀར་མེད་དགག་བཀོད་ན་ཡང་དེ་
སྒྲུབ་ཀྱི་རྟགས་དང་བསྒྲུབ་བྱའི་ཆོས་གང་རུང་ཡིན་ན་ཡོད་པས་ཁྱབ་པ་ཅན་ཡིན་ན་ཆོས་
ཅན་མ་གྲུབ་པའི་སྐྱོན་དུ་འགྱུར་བ་ཡང་ཡོད་དེ། དཔེར་ན་ཡོངས་གྲུབ་ཀྱི་རྟགས་ཀྱིས་
ཆོས་ཀྱི་བདག་མེད་ཕྲ་མོ་སྒྲུབ་པ་ལྟ་བུའོ། །དེའི་ཕྱིར་གཞི་མ་གྲུབ་པ་ཆོས་ཅན་དུ་བཀོད་
པའི་ཚེ་རྟགས་སུ་བཟུང་བ་དེ་ཡིན་ན་ཡོད་པ་ཡིན་དགོས་ཕྱིན་ཆོས་ཅན་གྱི་ངོ་བོ་མེད་ནས་
མ་གྲུབ་པའི་གཏན་ཚིགས་ལྟར་སྣང་དུ་འགྱུར་ལ། རྟགས་སུ་བཟུང་བ་དེ་ཡིན་ན་ཡོད་པ་
ཡིན་མི་དགོས་ན་གཏན་ཚིགས་ལྟར་སྣང་དུ་མི་འགྱུར་བའི་ཚུལ་ལ་ཞིབ་ཆ་ལེགས་པར་ཐོན་
དགོས་སོ། །སྤྱིར་སྦྱོར་བའི་ཆོས་ཅན་ལ་རང་རྟེན་གྱི་ཆོས་ཅན་དང་ཆོས་ཅན་འབའ་ཞིག་
291



པ་གཉིས་ལས། རང་རྟེན་གྱི་ཆོས་ཅན་ནི། གྲངས་ཅན་པའི་ངོར་བྱས་པའི་རྟགས་
ཀྱིས་སྒྲ་མི་རྟག་པར་སྒྲུབ་པ་ལྟ་བུ་ཡིན་ཏེ། དེའི་ཚེ་སྒྲ་ཉིད་ལ་མི་རྟག་པ་བརྟེན་པར་སྒྲུབ་
པ་ཡིན་པའི་ཕྱིར་རོ། །ཆོས་ཅན་འབའ་ཞིག་པ་ནི། བྱེ་བྲག་པའི་ངོར་ཡོན་ཏན་གཞན་
གྱི་རྟེན་མི་བྱེད་པའི་རྟགས་ཀྱིས་དངོས་པོར་གྱུར་པའི་ནམ་མཁའ་རྟག་རྫས་མ་ཡིན་པར་
སྒྲུབ་པ་ལྟ་བུ་ཡིན་ཏེ། དེའི་ཚེ་དངོས་པོར་གྱུར་པའི་ནམ་མཁའ་ལ་རྟག་རྫས་བརྟེན་པར་
སྒྲུབ་པ་མ་ཡིན་པས། དེ་འདྲའི་ནམ་མཁའ་དེ་རྟེན་གཞི་ཆོས་ཅན་དུ་མ་སོང་བར་ཆོས་
ཅན་དུ་བཀོད་པ་འབའ་ཞིག་པ་ཡིན་པའི་ཕྱིར། ཆོས་ཅན་འབའ་ཞིག་པ་ཞེས་པའི་དོན་
ཡང་ཆོས་ཅན་དུ་སྨྲས་ཀྱང་བསྒྲུབ་བྱའི་ཆོས་ཀྱི་རྟེན་དུ་མ་སོང་བར་ཆོས་ཅན་ཡན་གར་
བར་སོང་བའི་དོན་ཡིན་པས། དེའི་ཕྱིར་སྦྱོར་བ་དེ་སྒྲུབ་ཀྱི་ཆོས་ཅན་འབའ་ཞིག་པ་སྟེ་
སྨྲས་པའི་ཆོས་ཅན་གཞི་མ་གྲུབ་ཀྱང་རང་རྟེན་གྱི་ཆོས་ཅན་ཡོད་པ་ཡིན་ཏེ། དེའི་ཚེ་
དངོས་གྱུར་གྱི་ནམ་མཁའ་འཛིན་པའི་རྟོག་པ་ལ་དངོས་གྱུར་གྱི་ནམ་མཁའ་མ་ཡིན་པ་ལས་
ལོག་པར་སྣང་བ་དེ་སྒྲུབ་ཀྱི་རྟེན་གཞིའི་ཆོས་ཅན་དུ་སོང་བ་ཡིན་པའི་ཕྱིར། དེར་ཐལ།
ཕྱི་རྒོལ་གྱིས་དེ་འདྲ་བའི་ནམ་མཁའ་དང་དེར་སྣང་བ་གཉིས་གཅིག་ཏུ་འཁྲུལ་ནས་ཤེས་
འདོད་ཞུགས་པའི་རྒྱུ་མཚན་གྱིས་དེ་ལྟར་ཡིན་པའི་ཕྱིར། དེས་ན་བ་སྦྱོར་དེ་སྒྲུབ་ཀྱི་རང་
རྟེན་གྱི་ཆོས་ཅན་གཞི་གྲུབ་ཅིང་ཚིག་ཟིན་ལ་བཀོད་པའི་ཆོས་ཅན་འབའ་ཞིག་པ་གཞི་མ་
གྲུབ་པའི་ཁྱད་པར་འདི་འདྲ་ཤེས་པའི་ཆེད་དུ། ཚད་མ་ཀུན་བཏུས་ལས། མངོན་
སུམ་དོན་དང་རྗེས་དཔག་དང་། ། ཡིད་ཆེས་གྲགས་པས་རང་རྟེན་ལའོ། །ཞེས་རང་གི་
ཆོས་ཅན་མ་སྨོས་པར་རང་གི་རྟེན་སྨོས་པའི་དགོས་པ། རྣམ་འགྲེལ་མངོན་སུམ་ལེའུ་
ལས། ཀུན་ཏུ་རྒོལ་བ་བདག་ཉིད་ཀྱི། ། ཞེས་སོགས་ཀྱི་ཚིགས་བཅད་བཅུ་གསུམ་གྱིས་
རྒྱས་པར་འཆད་པ་ཡིན་ནོ། ། འོ་ན་ སྒྲ་མ་ཡིན་པ་ལས་ལོག་པར་སྣང་བའང་བྱས་པའི་
རྟགས་ཀྱིས་སྒྲ་མི་རྟག་པར་སྒྲུབ་པའི་རང་རྟེན་གྱི་ཆོས་ཅན་ཡིན་པར་ཐལ། འདོད་པའི་
ཕྱིར་ཟེར་ན་མི་མཚུངས་ཏེ། རྟགས་ཡང་དག་ཡིན་ན་ཤེས་འདོད་ཆོས་ཅན་གྱི་སྟེང་དུ་
འགོད་ཚུལ་དང་མཐུན་པར་གྲུབ་དགོས་པས། རྟོག་པ་ལ་སྒྲ་མ་ཡིན་པ་ལས་ལོག་པར་
སྣང་བ་ཀུན་བཏགས་ཡིན་པས་བྱས་པ་དང་མཐུན་ལུགས་མེད་པའི་ཕྱིར། དེར་ཐལ།
དབུ་མ་རྒྱན་གྱི་ཟིན་བྲིས་པས། བྱས་པས་སྒྲ་མི་རྟག་པར་སྒྲུབ་པ་ན། རྟོག་པ་ལ་སྒྲ་མ་
292



ཡིན་པ་ལས་ལོག་པར་སྣང་བའི་སྣང་ལྡོག་དང་དངོས་པོར་མེད་པས་བྱས་པའི་རྟགས་དེ་ལ་
སྒྲུབ་པ་མ་ཡིན་གྱི། སྣང་གཞི་སྒྲ་ལ་སྒྲུབ་དགོས་ཏེ། དངོས་པོས་རྟགས་དང་བསྒྲུབ་
བྱའི་ཆོས་སུ་བྱེད་པའི་གནད་ཀྱིས་སོ། །ཞེས་གསུངས་པའི་ཕྱིར། ཁྱབ་སྟེ། དངོས་པོ་
རྟགས་དང་བསྒྲུབ་བྱའི་ཆོས་སུ་བཀོད་པའི་རྟགས་སྦྱོར་གྱི་ཤེས་འདོད་ཆོས་ཅན་ལ་རྟོག་
པའི་སྣང་བ་མི་འཇོག་པར་ཤིན་ཏུ་གསལ་ཞིང༌། རྣམ་ངེས་དར་ཊིཀ་ལས་ཀྱང་། རྟོག་
པ་ལ་ནམ་མཁའ་སྣང་བ་སྔར་གྱི་རྟགས་དེ་ངེས་པའི་གཞི་ཆོས་ཅན་ཡིན་ལ། རྟོག་པ་ལ་
སྒྲར་སྣང་བ་བྱས་པར་ངེས་པའི་གཞིར་མི་རུང་བའི་ཕྱིར་མི་མཚུངས་སོ། །ཞེས་གསུངས་
པའི་ཕྱིར། མདོར་ན་བྱེ་བྲག་པའི་ངོར་ནམ་མཁའི་ཆོས་ཅན་དུ་བཀོད་ཀྱང་དེ་ཆོས་ཅན་
དུ་མ་སོང་བར་དེའི་སྣང་བ་ཆོས་ཅན་དུ་སོང་ཞིང༌། བྱས་པའི་རྟགས་ཀྱིས་སྒྲ་མི་རྟག་
པར་སྒྲུབ་པའི་ཚེ་རྟོག་པ་ལ་སྒྲར་སྣང་བ་ཆོས་ཅན་དུ་མི་འགྲོ་བར་སྒྲ་ཉིད་རང་རྟེན་གྱི་ཆོས་
ཅན་དུ་འགྲོ་བའི་རྒྱུ་མཚན་མཐར་གཏུགས་ན། སངས་རྒྱས་པ་དང་བྱེ་བྲག་པ་གཉིས་
ཀའི་ངོར་ཆོས་ཅན་མཐུན་སྣང་བ་ཡོད་མེད་ལ་གཏུགས་པ་ཡིན་ཏེ། སངས་རྒྱས་པས་
ནམ་མཁའ་ཐོགས་རེག་བཀག་ཙམ་གྱི་མེད་དགག་ཏུ་འདོད་པ་གང་ཞིག བྱེ་བྲག་པས་
སྒྲུབ་པ་རང་དབང་བའི་དངོས་པོར་འདོད་པའི་ཕྱིར། འོ་ན་སྒྲ་ཡང་དེ་གཉིས་ཀའི་ངོར་
མཐུན་སྣང་དུ་གྲུབ་པ་མེད་པར་ཐལ། སངས་རྒྱས་པས་སྒྲ་འབྱུང་འགྱུར་དུ་འདོད་པ་
གང་ཞིག བྱེ་བྲག་པས་སྒྲ་ནམ་མཁའི་ཡོན་ཏན་དུ་འདོད་པའི་ཕྱིར་ཞེ་ན། ཤིན་ཏུ་མི་
མཚུངས་ཏེ། དེ་གཉིས་ཀའི་ངོར་ཉན་ཤེས་ཀྱི་གཟུང་བྱར་གྱུར་པའི་དོན་ཙམ་ཞིག་མ་
འཁྲུལ་བའི་ཚད་མས་རྙེད་དོན་དུ་མཐུན་སྣང་དུ་གྲུབ་པ་ཡོད་ལ། ནམ་མཁའ་ལ་མིང་
ཙམ་མ་གཏོགས་མཐུན་སྣང་དུ་གྲུབ་པའི་དོན་བཏགས་དོན་བཙལ་ན་མི་རྙེད་པའི་གནད་
ཀྱིས་སོ། །གཞན་ཡང་ལྕང་སྐྱ་ཐམས་ཅད་མཁྱེན་པས། རྒྱལ་ཚབ་རྗེས་རྟོག་པའི་སྣང་བ་
ཆོས་ཅན་དུ་བཞེད་ཀྱང་། མཁས་གྲུབ་རྗེས་སྒྲ་དོན་ཆོས་ཅན་དུ་མི་བཞེད་པར་གསུངས་
ལ། ཀུན་མཁྱེན་འཇམ་དབྱངས་བཞད་པས། གཙོ་བོ་ཆོས་ཅན་དུ་བཟུང་བ་ཕྱོགས་
གླང་གི་དགོངས་པ་དང༌། རྟོག་པའི་སྣང་བ་ཆོས་ཅན་དུ་བཟུང༌ བ་ཆོས་ གྲགས་ཀྱི་་
དགོངས་པ་ཡིན་གསུངས་ཀྱང་། དགོངས་པ་ཞིབ་ཏུ་བརྟག་ན་ཕྱོགས་གླང་ཡབ་སྲས་
དང་རྗེ་ཡབ་སྲས་སུའི་ལུགས་བྱས་ཀྱང་། གཙོ་བོ་ཆོས་ཅན། རྣམ་འགྱུར་སྣ་ཚོགས་ཀྱི་
209



ཉེར་ལེན་དུ་ མེད་དེ། རྣམ་འགྱུར་ སྣ་ ཚོགས་ ཀྱི་ ཉེར་ལེན་ དུ་མ་ དམིགས་ པའི་ ཕྱིར།
ཞེས་པའི་སྦྱོར་བ་འདི་ལ་མཚོན་ན། གཙོ་བོ་འཛིན་པའི་རྟོག་པ་ལ་གཙོ་བོ་མ་ཡིན་པ་
ལས་ལོག་པར་སྣང་བ་རྟགས་སྦྱོར་དེའི་ཆོས་ཅན་དུ་འཛིན་རིགས་པ་ལ་སུས་ཀྱང་བསྙོན་དུ་
མེད་དེ། དབུ་མ་སྣང་བ་ལས། བྱིས་པ་རྣམས་ཀྱིས་ཕྱི་རོལ་དང་དངོས་པོ་ཉིད་དུ་ཉེ་
བར་བཏགས་པ་བློ་ལ་རྣམ་པ་ཡོད་པ་ཉིད་ཆོས་ཅན་ཡིན་ཏེ། དེའི་ཕྱིར་དེ་ལ་བརྟེན་
ནས་གཙོ་བོ་ལ་སོགས་པ་འགོག་པར་བྱེད་དོ། །ཞེས་གསུངས་པའི་ཕྱིར། ཁྱབ་སྟེ། བློ་
ལ་རྣམ་པ་ཡོད་པ་ཉིད་ཆོས་ཅན་ཡིན་ཞེས་པས་རྟོག་པའི་སྣང་བ་ཆོས་ཅན་དུ་འཛིན་པར་
གསལ་ཞིང༌། རང་དོན་ལེའུར། སྒྲ་དོན་ཆོས་ནི་རྣམ་པ་གསུམ། །ཞེས་དང༌། རང་
འགྲེལ་ལས། དེ་བས་ན་ཆོས་ཅན་དེ་ལ་བརྟེན་ནས་སྤྱི་གཙོ་བོའི་སྒྲ་ལས་སྣང་བའི་དོན་
འདི་ནི། ཞེས་དང༌། དེའི་འགྲེལ་བཤད་དུ། ཤཱཀྱ་བློས་ཀྱང་། གཙོ་བོ་ལ་སོགས་
པའི་སྒྲས་བརྗོད་པར་བྱ་བ་དེ་ཉིད་ནི་ཆོས་ཅན་ཡིན་ལ། ཞེས་དང༌། རྣམ་འགྲེལ་ཊིཀ་
ཆེན་རིགས་པའི་རྒྱ་མཚོ་ལས། དེ་ལྟར་རྟོག་པའི་སྣང་བ་ཐམས་ཅད་སྒྲ་དོན་ཡིན་ནོ་ཞེས་
སྤྱིར་བསྟན་པས་གཙོ་བོ་འཛིན་པའི་རྟོག་པ་ལ་གཙོ་བོར་སྣང་བའང་སྒྲ་དོན་དུ་གྲུབ་ལ།
དེ་ལྟར་གཙོ་བོའི་སྒྲ་དོན་གྱི་གཞི་ལྡོག་རྟོག་པ་ལ་གཙོ་བོར་སྣང་བ་དེ་ཉིད་རྟགས་སྦྱོར་དེའི་
ཆོས་ཅན་ཡིན་ཞེས་བྱ་བའི་དོན་ནོ། །ཞེས་གསུངས་པའི་ཕྱིར། དེ་ལ་ཁོ་ན་རེ། གཙོ་
བོའི་སྒྲ་དོན་ཆོས་ཅན། རྟགས་སྦྱོར་དེའི་ཆོས་ཅན་ཡིན་པར་ཐལ། གཙོ་བོ་འཛིན་
པའི་རྟོག་པ་ལ་གཙོ་བོར་སྣང་བ་རྟགས་སྦྱོར་དེའི་ཆོས་ཅན་ཡིན་པའི་ཕྱིར་ན། མ་ཁྱབ།
ཁྱབ་པར་ཐལ། རྟོག་པ་ལ་གཙོ་བོར་སྣང་བ་གཙོ་བོའི་སྒྲ་དོན་ཡིན་པའི་ཕྱིར་ན། ཡང་
མ་ཁྱབ། རང་ལྡོག་དང་གཞི་ལྡོག་གི་ཁྱད་པར་ཡོད་པའི་ཕྱིར་ཏེ། ཊིཀ་ཆེན་དེ་ཉིད་
ལས། དེས་ན་གཙོ་བོ་ནི་ཡོད་པ་མ་ཡིན་ཏེ་མ་དམིགས་པའི་ཕྱིར་ཞེས་པའི་རྟགས་ཀྱི་
ཤེས་འདོད་ཆོས་ཅན་ནི། གཙོ་བོ་དངོས་པོ་བ་ཡང་མ་ཡིན་ལ། གཙོ་བོའི་སྒྲ་དོན་གྱི་
རང་ལྡོག་ཀྱང་མ་ཡིན་གྱི། འོ་ན་ཅི་ཞེ་ན། རྟོག་པ་ལ་གཙོ་བོར་སྣང་བ་དེ་ཉིད་གྲངས་
ཅན་པ་དག་གཙོ་བོ་ཁྱད་པར་ལྔ་ལྡན་དུ་འདོད་ལ། རང་ལུགས་ལ་སྒྲ་དོན་དུ་འདོད་
པས། ཁྱད་པར་ལྔ་ལྡན་གྱི་གཙོ་བོ་ཡིན་མིན་རྩོད་པའི་གཞི་ཡིན་པའི་ཕྱིར་རྟོག་པ་ལ་
གཙོ་བོར་སྣང་བ་ཆོས་ ཅན་དུ་གཟུང་བར་བྱས་པ་ཡིན་ནོ། ། ཞེས་ གསུངས་ པའི་ཕྱིར།
294



རང་ལྡོག་དང་གཞི་ལྡོག་གི་ཁྱད་པར་ཕྱེ་བ་ སྐབས་འདིར་ཤིན་ ཏུ་ གཅེས་སོ། ། དེ་ཡང་
གྲངས་ཅན་པས་དེ་ལྟ་བུའི་རྟོག་པའི་སྣང་བ་ཁས་ལེན་ཀྱང་སྣང་བ་དེ་སྒྲ་དོན་དུ་ཁས་མི་
ལེན་པའི་གནད་ལ་ཐུག་པ་ཡང་ཡིན་ཏེ། ཚད་མ་ཡིད་ཀྱི་མུན་སེལ་ལས། ཡང་བླུན་པོ་
ཁ་ཅིག་གིས། དེ་ལྟ་བུ་བདག་གི་སྒྲ་དོན་ཆོས་ཅན་ཡིན་ནོ་ཞེས་ཕྲེང་བ་ནི། དེ་ལྟ་བུ་
བདག་གི་སྒྲ་དོན་མེད་པར་ཁས་བླངས་པ་ཡིན་པས་རང་གི་མཚང་བསྒྲགས་པ་ཡིན་ནོ། །
ཞེས་གསུངས་པའི་ཕྱིར། དེ་ལྟར་རྟོག་པའི་སྣང་བ་ཆོས་ཅན་དུ་རིགས་མོད། འོན་
ཀྱང་ཕ་རོལ་བོའི་འདོད་པ་འགོག་པ་ན་རྟོག་པའི་སྣང་བ་ཚིག་ཟིན་ལ་ཆོས་ཅན་དུ་འགོད་
དགོས་པ་ཡང་མ་ཡིན་ནོ། །འོ་ན་ཅི་ཞེ་ན། སྤྱི་གཙོ་བོ་དང་རྟག་པའི་དབང་ཕྱུག་དང་
གང་ཟག་རང་རྐྱ་བ་སོགས་ཕ་རོལ་པོས་གང་ཁས་བླངས་པ་དེ་ཉིད་ཇི་ལྟ་བ་བཞིན་ཆོས་
ཅན་དུ་དངོས་སུ་འགོད་དགོས་ཏེ། དེ་ལྟ་མ་ཡིན་ན་གཙོ་བོ་ལ་སོགས་པ་རང་ལྡོག་ནས་
མི་ཁེགས་པའི་སྐྱོན་ཡོད་པའི་ཕྱིར་ཏེ། རྣམ་འགྲེལ་ཐར་ལམ་གསལ་བྱེད་ལས། དེ་
དག་གི་དགོངས་པ་མཁས་པའི་དབང་པོ་ཀ་མ་པ་ཤཱི་ལས། གཙོ་བོ་ཉིད་ཆོས་ཅན་དུ་
བཟུང་ནས་ དགག་དགོས་ཀྱི། དེ་མིན་ ན་རྣམ་འགྱུར་སྣ་ཚོགས་ཀྱི་ཉེར་ལེན་ཡིན་པ་
ཁེགས་ཀྱང་། གཙོ་བོ་རང་ལྡོག་ནས་མི་ཁེགས་པར་འགྱུར་ལ། རྟགས་ཚད་མས་ངེས་
པའི་གཞི་ནི་གཙོ་བོར་སྣང་བ་ཉིད་ལ་བཞེད་དོ། །ཞེས་གསུངས་པའི་ཕྱིར། དེ་ལ་གལ་
ཏེ་རྟོག་པའི་སྣང་བ་ཆོས་ཅན་དུ་འཛིན་མི་རིགས་པར་ཐལ། དེ་དོན་བྱེད་ནུས་སྟོང་ཡིན་
པའི་ཕྱིར། ཁྱབ་སྟེ། དོན་བྱེད་ནུས་པ་མ་ཡིན་ན་རྒོལ་བ་རྟོག་ལྡན་གྱི་དཔྱད་གཞིར་མི་
རུང་བས་ཁྱབ་པའི་ཕྱིར། དེ་སྐད་དུ་རྣམ་འགྲེལ་ལས། དོན་བྱེད་ནུས་པ་མ་ཡིན་ལ། །
དོན་གཉེར་བརྟག་པས་ཅི་ཞིག་བྱ། །མ་ནིང་གཟུགས་བཟང་མི་བཟང་ཞེས། ། རྟོག་ལྡན་
རྣམས་ཀྱིས་བརྟག་ཅི་ཕན། །ཞེས་གསུངས་པའི་ཕྱིར་ན། མ་ཁྱབ་སྟེ། ལུང་དེའི་དོན་
ནི་རང་འདོད་པའི་འབྲས་བུ་གཞི་དེ་ལས་འགྲུབ་ཏུ་རེ་ནས་དཔྱོད་པའི་གཞི་ལ་དོན་བྱེད་
ནུས་པ་དགོས་ཞེས་པ་ཡིན་པས། དེ་ནི་དཔེར་ན་འཁྲིག་པའི་བདེ་བ་དོན་དུ་གཉེར་བའི་
བུད་མེད་ཀྱིས། མ་ནིང་ཁྱད་གཞིར་བཟུང་ནས་དེས་སྐྱེས་པའི་བྱ་བ་བྱེད་པར་གོ་ནས་
དེའི་གཟུགས་མཛེས་མི་མཛེས་ལ་དཔྱོད་པ་དང་འདྲ་བས་མི་འཐད་ཅེས་སྟོན་པ་ཡིན་གྱི།
སྤྱིར་དགག་སྒྲུབ་ཀྱི་གཞི་ལ་དོན་བྱེད་ནུས་སྟོང་རུང་བར་མ་ཟད། དགག་སྒྲུབ་བྱེད་པའི་
295



དངོས་ཀྱི་རྟེན་ལ་སྒྲ་དོན་ངེས་ཅན་དུ་དགོས་པའི་ཕྱིར། དེར་ཐལ། བྱས་པའི་རྟགས་
ཀྱིས་སྒྲ་ལ་རྟག་པ་དགག་པ་དང་མི་རྟག་པ་སྒྲུབ་པའི་དངོས་ཀྱི་རྟེན་སྒྲ་དོན་ཡིན་དགོས་
པའི་རྒྱུ་མཚན་ཡང་། དགག་སྒྲུབ་བྱེད་པའི་རྟོག་པ་རྣམས་སྒྲ་དོན་ལ་བརྟེན་པའི་རྒྱུ་
མཚན་གྱིས་ཡིན་པའི་ཕྱིར། གཞན་དོན་ལེའུ་ལས། ཕྱི་རོལ་རྟེན་མིན་སྒྲ་དོན་ལ། །
བརྟེན་ནས་འདིར་ནི་སྒྲུབ་ པ་དང་། ། དགག་པ་ ཐམས་ ཅད་འདོད་པ་ཡིན། ། ཞེས་་་་་
གསུངས་པའི་ཕྱིར་དང༌། སྒྲའི་སྟེང་དུ་རྟག་པ་དགག་པ་དང་མི་རྟག་པ་སྒྲུབ་ཅེས་པའི་
དོན་ཡང་རྟོག་པའི་ངོ་ན་བྱེད་པ་ཡིན་པས། དེའི་ཚེ་དགག་སྒྲུབ་བྱེད་པའི་རྟོག་པ་དེ་
དག་ལ་སྒྲ་དང་བྱས་མི་རྟག་སོགས་རང་མཚན་པ་དངོས་སུ་མི་སྣང་བའི་ཕྱིར། དེ་སྐད་
དུ་དབུ་མ་རྒྱུན་གྱི་ཟིན་བྲིས་ལས། ཕྱོགས་གླང་གིས་གསུངས་པའི་དོན་རྣམ་འགྲེལ་ལས།
དཔག་བྱ་དཔོག་པར་བྱེད་པ་དག། དོན་གྱི་ཐ་སྙད་གནས་པ་འདི། །ཤེས་པ་ལ་གྲུབ་ཐ་
དད་ལ། །བརྟེན་ནས་རྣམ་པར་དག་པ་ཡིན། །ཞེས་གསུངས་པ་ལྟར། གཞི་དངོས་པོ་
དགོས་པ་བྱས་པས་སྒྲ་མི་རྟག་པ་དང་དུ་བས་ལ་མེ་ཡོད་དུ་སྒྲུབ་པ་ལ་ཡང་། རྟོག་པ་ལ་
སྒྲ་དང་ལ་གཉིས་དེ་གཉིས་མ་ཡིན་པ་ལས་ལོག་པར་སྣང་བའི་དོན་ཉིད་དགག་སྒྲུབ་ཀྱི་
དངོས་རྟེན་ཡིན་གྱི། སྒྲ་དང་ལ་ཉིད་དངོས་ཀྱི་རྟེན་མ་ཡིན་ཏེ། དགག་སྒྲུབ་བྱེད་པའི་
རྟོག་པ་ལ་དངོས་སུ་མི་སྣང་བའི་ཕྱིར་དང་། ཞེས་གསུངས་པའི་ཕྱིར། དགག་སྒྲུབ་
རྟོག་པའི་ངོ་ན་བྱེད་ཅེས་པའི་དོན་ཡང་དཔེར་ན་བྱས་པའི་རྟགས་ཀྱིས་སྒྲ་མི་རྟག་པར་
སྒྲུབ་པའི་ཕྱོགས་ཆོས་གྲུབ་པ་ན། ཕྱི་རྒོལ་དེའི་རྟོག་ངོ་ན། སྒྲ་དང་པོར་གྲུབ་ནས་དེའི་
རྗེས་སུ་སྒྲ་ལ་བྱས་པ་གསར་དུ་བརྟེན་པ་ལྟ་བུའི་སྣང་ཚུལ་ཡོད་ཅིང་། གནས་ཚོད་ལ་
རིམ་ པ་ དེ་ འདྲ་ མེད་ པའི་ དོན་ནོ། ། གཉིས་ པ་ སྦྱོར་བ་དེའི་ ཚུལ་ སྒྲུབ་ པ་ ལ་ གཉིས།
ཕྱོགས་ཆོས་སྒྲུབ་པ་དང་། ཁྱབ་པ་སྒྲུབ་པའོ། །དང་པོ་ལ་གཉིས། བདེན་པའི་གཅིག་
བྲལ་དུ་སྒྲུབ་པ་དང་། བདེན་པའི་དུ་བྲལ་དུ་སྒྲུབ་པའོ། །དེའི་དང་པོ་ལ་ཡང་རྟག་པ་
དང་གང་ཟག་དང་ཁྱབ་པ་དང་རགས་པ་དང་ཕྲ་བའི་གཅིག་དགག་པའི་ཚུལ་ལྔ་ཡོད་
ཅིང་། དེ་དག་འགོག་པའི་རིགས་པ་ཡང་ལྕང་སྐྱ་ཐམས་ཅད་མཁྱེན་པས་དབུ་མ་རྒྱན་གྱི་
ལུང་དང་སྦྲགས་ནས་རྒྱས་པར་གསུངས་ཡོད་པ་ལས་ཤེས་པར་བྱ་ཞིང་། འདིར་ཕ་རོལ་
པོས་རྟག་པའི་གཅིག་ཏུ་ཁས་བླངས་ལུགས་དང་དེས་སྐྱོན་ཁུར་ལུགས་ཤེས་པའི་ཡན་ལག་
296



ཏུ་རྟག་པའི་གཅིག་འགོག་ཚུལ་ཙམ་ཞིག་བཤད་ན། རྣམ་འགྲེལ་ལས། གང་གི་རང་
བཞིན་འཇིག་མེད་པ། ། མཁས་པ་རྣམས་ཀྱིས་རྟག་ཅེས་བརྗོད། ། ཅེས་གསུངས་པ་ལྟར།
འཇིག་པ་མེད་པའི་རང་བཞིན་ཅན་གྱི་ཆོས་རྟག་པའི་དོན་དུ་མདོ་སེམས་རང་རྒྱུད་པ་
རྣམས་ཀྱིས་འདོད་ཅིང་། རང་བཞིན་མི་འཇིག་པའི་དོན་ནི། དཔེར་ན་གསེར་བུམ་
བཤིགས་ནས་རྣ་རྒྱན་སོགས་བཅོས་ཀྱང་དེའི་བུམ་པའི་རང་བཞིན་ཞིག་ཀྱང་གསེར་གྱི་
རང་བཞིན་མི་འཇིག་པ་བཞིན་ནོ། ། གསེར་བུམ་ཞིག་པའི་ཞིག་པ་གསེར་བུམ་མ་ཞིག་
པའི་དུས་སུ་མེད་ལ་ཕྱིས་སུ་ཡོད་ཀྱང་མི་རྟག་པར་མི་འགྱུར་ཏེ། ཞིག་པའི་རང་བཞིན་
དགག་བྱ་བཅད་ལྡོག་གི་རང་བཞིན་དེ་ལས་གཞན་དུ་འགྱུར་བ་མ་ཡིན་པའི་ཕྱིར་དང་།
དེ་ བཞིན་དུ་མྱུ་གུའི་ཆོས་ཉིད་ རྟེན་མྱུ་གུ་ལོག་ན་ ལྡོག་ཀྱང་མི་རྟག་པར་མི་འགྱུར་ཏེ།
ཁྱད་གཞི་ལོག་པའི་སྟོབས་ཀྱིས་ཁྱད་ཆོས་ལྡོག་པ་ཡིན་གྱི་ངོ་བོ་གཞན་དུ་འགྱུར་ནས་ལོག་
པ་མ་ཡིན་པའི་ཕྱིར་རོ། །འོ་ན་གསེར་བུམ་ཞིག་པའི་ཞིག་པ་སྔར་མེད་ལ་ཕྱིས་སུ་ཡོད་པའི་
ཕྱིར་གསར་དུ་འབྱུང་བར་འགྱུར་རོ་ཞེ་ན། སྐྱོན་མེད་དེ། གསར་དུ་འབྱུང་ཚད་རྐྱེན་
ལ་ལྟོས་པས་དེའི་ཚེ་གསེར་བུམ་ཞིག་པ་རྐྱེན་ལ་ལྟོས་ནས་བཞག་པ་མ་ཡིན་པར། སྔར་
གྱི་གསེར་བུམ་མེད་པར་སོང་བ་ལ་གསེར་བུམ་ཞིག་པ་ཞེས་མིང་གི་ཕར་བཏགས་པ་ཙམ་
ཡིན་ཞིང་། དེ་ཡང་གསེར་བུམ་ཞིག་པ་ན་དེའི་ཆ་ཤས་ཐམས་ཅད་འགགས་ཟིན་ལ།
དེའི་ཚེ་གསེར་བུམ་ཞིག་པ་རང་ཉིད་འདུས་བྱས་སུ་མཚོན་པའི་མཚན་ཉིད་བཞི་ཐོབ་བམ་
མ་ཐོབ་ཅེས་རིགས་པས་དཔྱད་པ་བྱས་ནས་དེ་མ་ཐོབ་པ་ཙམ་ལ་ཞིག་པ་ཞེས་བཏགས་
པའི་རྒྱུ་མཚན་གྱིས་མེད་དགག་ཏུ་མདོ་སྡེ་བ་སོགས་ཀྱིས་འདོད་ལ། དཔལ་ལྡན་ཟླ་བའི་
ཞབས་ཀྱིས། གསེར་བུམ་ཞིག་པ་ཆོས་ཅན། རྐྱེན་ལ་ལྟོས་པ་ཡིན་ཏེ། འཇིག་པ་ལ་
ལྟོས་པའི་ཕྱིར་ཏེ། དཔེར་ན་མཚན་ཐུབ་ཀྱི་མར་མེ་ཤིའོ་ཞེས་བརྗོད་པ་ན་སྣུམ་ཟད་པ་
དེའི་རྒྱུར་གོར་རུང་བ་བཞིན་ཡིན་པའི་ཕྱིར། དེས་ན་མྱུ་གུ་ཞིག་པ་མ་ཡིན་དགག་ཏུ་
བཞེད་དེ། རྒྱལ་བ་དགེ་འདུན་རྒྱ་མཚོའི་དབུ་མ་དགོངས་པ་རབ་གསལ་གྱི་རྒྱུན་ལས།
མྱུ་གུ་ཞིག་པ་ཞེས་པའི་སྒྲས་དགག་བྱ་ཞིག་རྒྱུ་དེ་བཅད་པའི་ཤུལ་དུ་ཆོས་གཞན་འཕེན་ཏེ།
དཔེར་ན་འབྲས་ཀྱི་ཞིང་བཙས་མ་བརྔས་ཟིན་པར་བསྟན་པ་ན་ལོ་ཏོག་དེ་ཉིད་བཅས་པའི་
སོག་མ་རྩ་ལ་སོགས་པ་བློ་ཡུལ་དུ་འཕེན་པ་བཞིན་ནོ། ། ཞེས་གསུངས་པའི་ཕྱིར། དེ་
207



བཞིན་དུ་མྱུ་གུ་མ་འོངས་པ་ལའང་རྒྱུ་ཡོད་དེ། དགུན་དུས་སུ་མྱུ་གུ་སྐྱེ་བའི་རྐྱེན་མ་ཚང་
བ་དེ་ཡིན་པར་བཞེད་པའི་ཕྱིར་རོ། །གཞན་སྡེ་དང་རང་སྡེ་བྱེ་བྲག་སྨྲ་བས་རྟག་པ་འདོད་
ཚུལ་ནི། རྟག་པ་ཡིན་ན་སྔ་དུས་ན་གང་ཡོད་ཐམས་ཅད་ཕྱི་དུས་ན་ཡོད་པ་དང་ཕྱི་དུས་
ན་གང་ཡོད་སྔ་དུས་ན་ཡོད་དགོས་ཤིང་། སྔ་ཕྱིའི་དུས་ཀྱི་རྟག་པ་རྣམས་ཀྱང་གཅིག་ཏུ་
འདོད་པས། དབུ་མ་རྒྱན་གྱི་སྐབས་སུའང་དེ་ལྟ་བུ་གཅིག་འགོག་པ་ཡིན་པས་དེ་འགོག་
ལུགས་ནི། གཙོ་བོ་ཆོས་ཅན། འབྲས་བུ་སྔ་ཕྱི་ཅིག་ཅར་དུ་སྐྱེད་པར་ཐལ། འབྲས་
བུ་སྔ་མ་དང་ཕྱི་མ་སྐྱེད་པའི་གཙོ་བོ་གཉིས་གཅིག་ཡིན་པའི་ཕྱིར། གལ་ཏེ་རིམ་ཅན་དུ་
སྐྱེད་ཅེ་ན། དེ་ཆོས་ཅན། སྔར་སྐྱེད་པའི་འབྲས་བུ་ཕྱི་དུས་དང་ཕྱིས་སྐྱེད་པའི་འབྲས་
བུ་སྔ་དུས་སུ་མ་སྐྱེད་པར་ཐལ། སྔ་ཕྱིའི་འབྲས་བུ་རིམ་ཅན་དུ་སྐྱེད་པའི་ཕྱིར། འདོད་
ན། སྔ་ཕྱིའི་ དུས་ཀྱི་རྟག་ པ་ གཅིག་ ཏུ་འདོད་པའི་དམ་བཅའ་ ཉམས་ སོ། ། དེས་ན།
གཙོ་བོ་ཆོས་ཅན། བདེན་པའི་གཅིག་ཏུ་མེད་དེ། སྔ་མའི་རང་བཞིན་འཇིག་པ་དང་
ཕྱི་མའི་རང་བཞིན་འབྱུང་བར་འགྱུར་བའི་ཕྱིར། དབུ་མ་རྒྱན་ལས། འབྲས་བུ་རིམ་
ཅན་ཉེར་སྦྱོར་བས། །རྟག་རྣམས་གཅིག་པུའི་བདག་ཉིད་མིན། །འབྲས་བུ་རེ་རེ་ཐ་དད་
ན། །དེ་དག་རྟག་ལས་ཉམས་པར་འགྱུར། །ཞེས་སོ། །བྱེ་བྲག་སྨྲ་བས་སོ་ སོར་བརྟག་
འགོག་བསྒོམས་བྱུང་གི་ཤེས་པའི་དམིགས་པར་འདོད་ཅིང་རང་འཛིན་ཤེས་པའི་རྒྱུར་མི་
འདོད་པས་དེའི་བསམ་པ་ལ། སྔ་ཕྱིའི་དུས་ཀྱི་འདུས་མ་བྱས་རྣམས་རང་བཞིན་གཅིག་
ཏུ་ཁས་ལེན་པས་ཁོ་བོ་ཅག་ལ་སྔར་གྱི་གནོད་པ་དེ་མེད་དེ། ཁོ་བོ་ཅག་གིས་འདུས་མ་
བྱས་འབྲས་བུ་རིམ་ཅན་དུ་སྐྱེད་པར་ཁས་མི་ལེན་པས་སོ་ཞེ་ན། དེ་ལ་ཞི་བ་འཚོས་
འདོད་ལུགས་འདི་ནི་གཞན་སྡེ་དང་ཁྱད་མེད་པས། སྔར་གྱི་འདོན་པ་སྤོས་པས་ཆོག་
པར་བཞེད་ནས། བསྒོམས་པ་ལས་བྱུང་ཤེས་ པ་ཡིས། །ཤེས་བྱ་འདུས་མ་བྱས་སྨྲས་
པའི། །ལུགས་ལའང་གཅིག་མིན་དེ་དག་ནི། །རིམ་ཅན་ཤེས་དང་འབྲེལ་ཕྱིར་རོ། །ཞེས་
སོ། །འདི་ལ་རྗེ་རིན་པོ་ཆེས་དཔྱད་པ་འདི་ལྟར་མཛད་དེ། ཤེས་པ་སྔ་མའི་དུས་ན་ཡོད་
པའི་འདུས་མ་བྱས་དེ་ཤེས་པ་ཕྱི་མའི་དུས་ན་ཡོད་དམ་མེད། ཡོད་ན་ཤིས་པ་སྔ་མའི་
དུས་ན་ཡོད་དུས་སུ་ཤེས་པ་ཕྱི་མས་དེ་ཤེས་སམ་མི་ཤེས། མི་ཤེས་ན་འདུས་མ་བྱས་དེ་ལ་
ཤེས་པ་སྔ་མའི་ཤེས་བྱར་སོང་ཡང་ཤེས་པ་ཕྱི་མའི་ཤེས་བྱར་མ་སོང་བའི་ཆ་གཅིག་ཡོད་
298



དགོས་ལ་དེ་ཡོད་ན། སྔ་དུས་ན་ཡོད་པའི་འདུས་མ་བྱས་དེ་ཆོས་ཅན། ཤེས་པ་ཕྱི་མས་
ཁྱོད་ནམ་ཡང་མི་ཤེས་པར་ཐལ། ཁྱོད་ལ་སྔར་མི་ཤེས་པའི་རང་བཞིན་དེ་ནམ་ཡང་མི་
འདོར་བའི་ཚུལ་གྱིས་རྗེས་སུ་འབྲང་བའི་ཕྱིར། དེར་ཐལ། རྟག་པ་ཡིན་ན་དུས་ནམ་
ཡང་མི་འགྱུར་བ་ཡིན་དགོས་པའི་ཕྱིར། རྩ་བར་འདོད་ན། བསྒོམས་བྱུང་གི་ཤེས་པ་
སྐད་ཅིག་ཕྱི་མའི་ཡུལ་མེད་པར་འགྱུར་རོ། ། གཞན་ཡང་ཤེས་པ་སྔ་མའི་ཤེས་བྱར་སོང་
བའི་འདུས་མ་བྱས་དེ་ ཤེས་པ་ཕྱི་མའི་དུས་ན་མེད་ན། འདུས་མ་བྱས་དེ་ཆོས་ཅན།
སྐད་ཅིག་མ་ཡིན་པར་ཐལ། ཁྱོད་ཀྱི་སྔ་མའི་རང་བཞིན་ཕྱི་མའི་གནས་སྐབས་སུ་མི་
འབྱུང་བའི་ཕྱིར། དེ་སྐད་དུ། དེ་ཉིད་ལས། རྣམ་ཤེས་སྔ་མའི་ཤེས་བྱ་བའི། །རང་
བཞིན་རྗེས་སུ་འབྲངས་ན་ནི། །ཞེས་སོགས་གསུངས་པའི་ཕྱིར། གཉིས་པ་བདེན་པའི་
དུ་བྲལ་དུ་སྒྲུབ་པ་ནི། གཙོ་བོ་ལ་སོགས་པ་ཆོས་ཅན། བདེན་པའི་དུ་མར་མེད་དེ།
བདེན་པའི་གཅིག་དང་བྲལ་བ་དེའི་ཕྱིར། ཁྱབ་སྟེ། དུ་མ་ནི་གཅིག་བསགས་པའི་
བདག་ཉིད་ཡིན་པའི་ཕྱིར། དཔེར་ན། ཤིང་གཅིག་མེད་ན་ནགས་ཚལ་མེད་པ་བཞིན་
ཡིན་པའི་ཕྱིར། དེ་ཉིད་ལས། དངོས་པོ་གང་གང་རྣམ་དཔྱད་ན། དེ་དང་དེ་ལ་
གཅིག་ཉིད་མེད༑ །གང་ལ་གཅིག་ཉིད་ཡོད་མིན་པ། །དེ་ལ་དུ་མ་ཉིད་ཀྱང་མེད། །ཅེས་
གསུངས་པའི་ཕྱིར། །གཉིས་པ་ཁྱབ་པ་སྒྲུབ་པ་ལ་དངོས་དང༌། ཞར་བྱུང་ངོ་། །དང་པོ་
ནི། སྦྱོར་བ་ཡང་དག་གང་དང་གང་གི་རྟགས་དེ་སྒྲུབ་ཀྱི་མཐུན་ཕྱོགས་ལ་ཡོད་པ་དང་
མི་ མཐུན་ ཕྱོགས་ ལ་ མེད་ པར་ངེས་པ་ལ། རྟགས་ཀྱི་ངོ་བོ་ངེས་ པའི་ ཚད་མ་དང༌།
བསྒྲུབ་བྱའི་ཆོས་དང་དགག་བྱའི་ཆོས་གཉིས་དངོས་འགལ་དུ་ངེས་བའི་ཚད་མ་དང་།
རྟགས་དང་དགག་བྱའི་ཆོས་ཀྱི་གཞི་མཐུན་འགོག་ པའི་ཚད་མ་གསུམ་དགོས་ པ་རྣམ་
བཤད་སྙིང་པོ་རྒྱུན་ལས་བཤད་པ་ལྟར་དང་། འདིར་ནི་ཚད་མ་གསུམ་པ་ལ་འདི་ལྟར་
དཔྱད་དེ། སྦྱོར་བ་ཡང་དག་ཡིན་ན་དེ་སྒྲུབ་ཀྱི་དགག་བྱའི་ཆོས་སུ་གང་སོང་བ་དེ། དེ་
སྒྲུབ་ཀྱི་རྟགས་སུ་སོང་བ་མ་ཡིན་དགོས་པར་ཐལ། རྟགས་དང་དགག་བྱའི་ཆོས་ཀྱི་གཞི་
མཐུན་ཚད་མས་འགོག་དགོས་པ་དེའི་ཕྱིར། འདོད་ན། སྨྱུ་གུ་ཆོས་ཅན། བདེན་
པར་མེད་དེ། བདེན་གྲུབ་ཀྱི་གཅིག་དང་དུ་མ་གང་རུང་དང་བྲལ་བའི་ཕྱིར་ཞེས་པའི་
སྦྱོར་བ་ཆོས་ཅན། དེའི་དགག་བྱའི་ཆོས་སུ་སོང་བ་དེ་ཡིན་ན་དེའི་རྟགས་སུ་སོང་བ་མ་
299



ཡིན་ དགོས་ པར་ ཐལ། འདོད་ པའི་ ཕྱིར། འདོད་ ན། བདེན་ གྲུབ་ ཆོས་ ཅན།
ཁྱོད་དེ་སྒྲུབ་ཀྱི་རྟགས་སུ་སོང་བའི་དོན་དེ་མ་ཡིན་པར་ཐལ། ཁྱོད་དེ་སྒྲུབ་ཀྱི་དགག་
བྱའི་ཆོས་སུ་སོང་བའི་ཕྱིར། འདོད་ན། དེ་ཆོས་ཅན། བདེན་གྲུབ་ཀྱི་གཅིག་དང་
དུ་མ་གང་རུང་དང་བྲལ་བ་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ།
གང་ཟག་གི་བདག་མེད་ཡིན་པའི་ཕྱིར། དེའི་ཕྱིར་རྟགས་དང་དགག་བྱའི་ཆོས་ཀྱི་གཞི་
མཐུན་སྲིད་སྙམ་པའི་དོགས་པ་འབྱུང་ རིགས་ སོ༑ ། གཞན་ཡང་། བྱས་པ་ཆོས་ ཅན།
སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་ཏེ། སྒྲ་མི་རྟག་པར་སྒྲུབ་པའི་ཚུལ་གསུམ་
ཡིན་པ་ཡིན་པའི་ཕྱིར་ཞེས་པའི་སྦྱོར་བ་ཆོས་ཅན། དེ་སྒྲུབ་ཀྱི་རྟགས་སུ་སོང་བ་དེ་ཡིན་
ན་དེ་སྒྲུབ་ཀྱི་དགག་བྱའི་ཆོས་སུ་སོང་བ་དེ་མ་ཡིན་དགོས་པར་ཐལ། འདོད་པའི་ཕྱིར།
འདོད་ན། དེ་སྒྲུབ་ཀྱི་ཚུལ་གསུམ་ཡིན་པ་ཆོས་ཅན། དེ་སྒྲུབ་ཀྱི་རྟགས་ཡང་དག་མ་
ཡིན་པ་མ་ཡིན་པར་ཐལ། དེ་སྒྲུབ་ཀྱི་རྟགས་སུ་སོང་བ་དེ་ཡིན་པའི་ཕྱིར། འདོད་མི་
རིགས་སོ། ། དེས་ན་རྟགས་ཡང་དག་དེ་སྒྲུབ་ཀྱི་མི་མཐུན་ཕྱོགས་ལ་ཞུགས་པར་འགྱུར་དུ་
དོགས་སོ་ཞེ་ན། བཤད་པར་བྱ་སྟེ། རྟགས་མི་མཐུན་ཕྱོགས་ལ་ཞུགས་པའི་དོན་དེ་
སྒྲུབ་ཀྱི་རྟགས་དེ་སྒྲུབ་ཀྱི་དགག་བྱའི་ཆོས་ཡིན་ཙམ་གྱིས་མི་ཆོག་པར། དེ་སྒྲུབ་ཀྱི་རྟགས་
ཀྱང་ཡིན་དགག་བྱའི་ཆོས་ཀྱང་ཡིན་པའི་གཞི་མཐུན་ཤེས་བྱ་ལ་སྲིད་པ་ཞིག་དགོས་པའི་
གནད་ཀྱིས། བདེན་པར་ཡོད་པ་ཡང་ཡིན་བདེན་གྲུབ་ཀྱི་གཅིག་དང་དུ་མ་གང་རུང་
དང་བྲལ་བ་ཡང་ཡིན་པའི་གཞི་མཐུན་ཡོད་མི་སྲིད་པའི་ཕྱིར་སྐྱོན་དང་པོ་མེད་ལ། དེ་
བཞིན་དུ་སྒྲ་མི་རྟག་པར་སྒྲུབ་པའི་ཚུལ་གསུམ་ཡིན་པའི་རང་ལྡོག་དེ་སྒྲུབ་ཀྱི་རྟགས་ཡང་
དག་མ་ཡིན་ཡང་། སྒྲ་མི་རྟག་པར་སྒྲུབ་པའི་ཚུལ་གསུམ་ཡང་ཡིན་དེ་སྒྲུབ་ཀྱི་རྟགས་
ཡང་དག་མ་ཡིན་པ་ཡང་ཡིན་པའི་གཞི་མཐུན་མི་སྲིད་པས་ན་རྟགས་ཡང་དག་མི་མཐུན་
ཕྱོགས་ལ་ཞུགས་པར་འགྱུར་བའི་སྐྱོན་གཉིས་པ་ཡང་མེད་དོ། །དེ་སྐད་དུ། རྗེའི་བཀའ་
འབུམ་ཁྲོད་དུ་བཞུགས་པའི་མཁས་གྲུབ་རྗེའི་མངོན་ལེའི་བརྗེད་བྱང་ལས། དེས་ན་
རྟགས་དེ་སྒྲུབ་ཀྱི་མི་མཐུན་ཕྱོགས་ལ་ཞུགས་པའི་དོན་ཡང་། རྟགས་དང་དགག་བྱའི་
ཆོས་སུ་གང་སོང་བ་དེ་གཉིས་ལ་གཞི་མཐུན་ཡོད་པ་ཉིད་ཡིན་པས། བདེན་པའི་གཅིག་
དུ་བྲལ་ཀྱི་རྟགས་ཀྱིས་བདེན་མེད་བསྒྲུབ་པ་ན། བདེན་གྲུབ་དང་བདེན་པའི་གཅིག་
300



དང་དུ་མ་གང་རུང་དང་བྲལ་བ་ཡིན་པ་མི་སྲིད་པས། རྟགས་མི་མཐུན་ཕྱོགས་ལ་ཞུགས་
པར་འགྱུར་སྙམ་པ་དང་། བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པར་
བསྒྲུབ་པ་ལ་དེ་སྒྲུབ་ཀྱི་ཚུལ་གསུམ་ཚང་བའི་རྟགས་ཡིན་པ་འགོད་པའི་ཚེ། སྒྲ་མི་རྟག་
པར་སྒྲུབ་པའི་ཚུལ་གསུམ་ཚང་བའི་རྟགས་ཡིན་པ་དེ། སྒྲ་མི་རྟག་པར་སྒྲུབ་པའི་རྟགས་
ཡང་དག་མ་ཡིན་པས་མི་མཐུན་ཕྱོགས་ལ་ཞུགས་པར་འགྱུར་སྙམ་ནས། གཅིག་དུ་བྲལ་
གྱི་ལྡོག་ཁྱབ་སྒྲུབ་ཚུལ་གྱིས་སྡུག་བསྔལ་བར་གྱུར་པ་ནི། རྟགས་མི་མཐུན་ཕྱོགས་ལ་
ཞུགས་པའི་ཚད་འཛིན་བློ་ཡུལ་དུ་འཆར་བའི་ནུས་པ་མ་བྱུང་བས་ནོངས་སོ། །ཞེས་དང་།
སྟོང་ཐུན་ལས་ཀྱང་། བདེན་ཡོད་དེ་བདེན་པའི་གཅིག་དང་དུ་བྲལ་ཡིན་པས་རྟགས་མི་
མཐུན་ཕྱོགས་ལ་ཞུགས་པར་འགྱུར་རོ་སྙམ་ན། དེ་ཙམ་གྱིས་རྟགས་མི་མཐུན་ཕྱོགས་ལ་
ཞུགས་པར་མི་འགྱུར་ཏེ། རྟོགས་མི་མཐུན་ཕྱོགས་ལ་ཞུགས་པ་ལ་ནི་དགག་བྱའི་ཆོས་དེ་
ཡང་ཡིན་རྟགས་དེ་ཡང་ཡིན་པའི་གཞི་མཐུན་སྲིད་པ་དགོས་ཤིང་། བདེན་ཡོད་ཀྱང་
ཡིན་བདེན་པའི་གཅིག་དང་དུ་བྲལ་ཡང་ཡིན་པའི་གཞི་མཐུན་མི་སྲིད་པའི་ཕྱིར་སྐྱོན་མེད་
དོ། ། ཞེས་གསུངས་པའི་ཕྱིར། རིན་ཐང་གདབ་དཀའི་གཏམ་གླེགས་བམ་དུ་ལུས་་་
འདུག་པ་དེས་གསལ་བར་བྱས་པ་ཡིན་ནོ། །
གཉིས་པ་ཞོར་བྱུང་ལ། མཁས་མཆོག་འཇམ་དབྱངས་དགའ་བའི་བློ་གྲོས་ཀྱིས་
དོགས་པ་སློང་ཚུལ་ལས་བརྩམས་ཏེ་ཅུང་ཟད་དཔྱད་ན། སྤྱིའི་དོན་བཤད་པ་དང་།
མཁས་མཆོག་དེ་ཉིད་ཀྱིས་དོགས་པ་གནང་བའི་ཚིག་དགོད་པ་དང༌། དེའི་ལན་དབུལ་
བར་བྱ་བ་གསུམ་ལས། དང་པོ་ནི། གཅིག་དུ་བྲལ་གྱི་རྟགས་འདི་རྒྱུ་དང་ཁྱབ་བྱེད་
དང་རང་བཞིན་དང་དངོས་འབྲས་མ་དམིགས་པའི་གཏན་ཚིགས་བཞིའི་གང་དུ་གཏོགས་
ཞེ་ན། སྟོང་ཐུན་ལས། ཁྱབ་བྱེད་མ་དམིགས་པའི་ཐ་སྙད་འབའ་ཞིག་སྒྲུབ་ཡིན་གྱི་
རང་བཞིན་མ་དམིགས་པ་མ་ཡིན་པར་བཤད་ལ། ཚད་མ་རིགས་རྒྱུན་དུ། ཐ་སྙད་
འབའ་ ཞིག་ སྒྲུབ་ རང་ བཞིན་ མ་ དམིགས་ པའི་ ཕྱོགས་ སུ་ བསྡུ་ བར་ གསུངས་ ཤིང་།
འཇམ་དབྱངས་བཞད་པས་རྗེའི་ཚད་མའི་ལམ་ཊིཀ་ལས། འདི་རྒྱལ་ཚབ་ཆོས་རྗེ་རྗེའི་དུང་
དུ་གསན་པའི་ཚད་མའི་བརྗེད་བྱང་ཆེན་མོའོ། །ཁྱབ་བྱེད་མ་དམིགས་པའི་རྟགས་སམ་རང་
བཞིན་མ་དམིགས་པའི་རྟགས་སོ་ཞེས་པའི་ལུང་ལ་བརྟེན་ནས་གཉིས་ཀ་ཡིན་པར་བཤད་
301



ལ། ཡང་དབུ་མ་རྒྱུན་གྱི་ཟིན་བྲིས་ལས། འདི་ནི་ཁྱབ་བྱེད་མ་དམིགས་པའི་ཐ་སྙད་
འབའ་ཞིག་སྒྲུབ་ཡིན་གྱི་རང་བཞིན་མ་དམིགས་པ་མ་ཡིན་ཞེས་ཀྱང་བཤད་པས། དེས་
ན་རྗེའི་ཚད་མའི་ལམ་ཊིཀ་དང་རྒྱུན་གྱི་ཟིན་བྲིས་གཉིས་ཚིག་མི་འདྲ་བར་ཡང་བྱུང་བས་
དཔྱད་དཀའ་ཡང་། རེ་ཞིག་ཁྱབ་བྱེད་མ་དམིགས་པ་དང་རང་བཞིན་མ་དམིགས་པ་
གཉིས་ཀ་ཡིན་པའི་ཕྱོགས་བཟུང་ནས་བཤད་པར་བྱ་བ་ལ། ཁོ་ན་རེ། ཐ་སྙད་འབའ་
ཞིག་སྒྲུབ་ལ་མཚན་ཉིད་རྟགས་དང་མཚོན་བྱ་བསྒྲུབ་བྱའི་ཆོས་སུ་འགོད་དགོས་པ། སྡེ་
བདུན་ཡིད་ཀྱི་མུན་སེལ་གྱི་ཡིག་ཆས་ཤེས་ནུས་ཤིང་། ཁྱབ་བྱེད་མ་དམིགས་པའི་རྟགས་
སྦྱོར་ནི། མངོན་སུམ་ལེའུ་ལས། འོ་ན་ཅིའི་ཕྱིར་གཉིས་ རག་ ལས། ། ཞེས་སོགས་
གསུངས་པ་ལྟར། དཔེར་ན་ཤིང་གིས་དག་པའི་བྲག་རྫོང་ན་ཆོས་ཅན། ཤ་བ་མེད་དེ།
ཤིང་མེད་པའི་ཕྱིར་ཞེས་པ་ལྟ་བུ་ཁྱབ་བྱེད་སྤྱི་རྟགས་དང༌། ་ ཁྱབ་བྱ་བྱེ་བྲག་བསྒྲུབ་བྱའི་
ཆོས་སུ་དགག་ཚིག་དང་བཅས་ཏེ་འགོད་དགོས་པ་མ་ཡིན་ནམ། དེའི་ཕྱིར་བདེན་གྲུབ་
ཀྱི་ག ཅིག་དང་དུ་བྲལ་བདེན་མེད་ཀྱི་རང་བཞིན་ཡིན་པས་དེ་ལ་རང་བཞིན་མ་དམིགས་པ་
འོས་ཀྱི་ཁྱབ་བྱེད་མ་དམིགས་པ་ཅི་ལྟར་འཐད་ཅེ་ན། སྤྱིར་ཁྱབ་བྱེད་སྤྱི་དང་ཁྱབ་བྱ་བྱེ་
བྲག་ཏུ་གོ་དགོས་པའི་ངེས་པ་མེད་དེ། རང་དོན་ལེའུ་ལས། རང་བཞིན་གྲུབ་པ་གོ་
བྱེད་ཡིན། །དེ་ལ་ཁྱབ་བྱེད་ངེས་པ་ཡི། །རང་བཞིན་ངེས་པ་གོ་བྱ་ཡིན། །ཞེས་པའི་ཊིཀ་
ཆེན་དུ་མཁས་གྲུབ་རྗེས་མི་རྟག་པ་ཡང་བྱས་པའི་ཁྱབ་བྱེད་དུ་གསུངས་པ་དང་། ལེའུ་
གསུམ་པར། དེ་ཕྱིར་དངོས་པོ་རྟོགས་བྱ་ལ། །ཁྱབ་བྱེད་དེ་ཡི་ངོ་བོ་འམ། །ཞེས་སོགས་
ཀྱི་ཐད་དུ་འབྲས་རང་གི་རྟགས་སྦྱོར་གྱི་བསྒྲུབ་བྱའི་ཆོས་ཁྱབ་བྱེད་དང་རྟགས་རྣམས་ཁྱབ་
བྱ་ཡིན་པར་ཡང་བཤད་པའི་ཕྱིར་རོ། །དེས་ན་བདེན་གྲུབ་ཀྱི་གཅིག་དང་དུ་བྲལ་བདེན་
མེད་ཀྱི་ཁྱབ་བྱེད་ཡིན་པ་རྗེའི་དགོངས་པ་ཡང་ཡིན་ཏེ། ལམ་རིམ་ཆེན་མོ་ལས། ཁྱབ་
བྱ་རང་བཞིན་གྱིས་གྲུབ་ན་ཁྱབ་བྱེད་གཅིག་དང་ཐ་དད་ལ་སོགས་པའི་རྣམ་པ་བདུན་ལས་
མི་འདའ་བའི་ངེས་པ་དྲངས་ཞེས་པའི་དགོངས་པ་ཡིན་པའི་ཕྱིར་དང་། ཁྱབ་བྱེད་ཡིན་
པའི་དོན་ཡང་བདེན་གྲུབ་ཀྱི་གཅིག་དང་དུ་མ་གང་རུང་མ་ཡིན་པའི་བདེན་གྲུབ་ཕུང་སུམ་
པ་མི་སྲིད་པའི་གནད་ཀྱིས་ཡིན་ཏེ། དེ་སྐད་དུ་དབུ་མ་སྣང་བ་ལས། གང་དག་ཕན་
ཚུན་སྤངས་ཏེ་གནས་པའི་མཚན་ཉིད་གང་ཡིན་པ་དེ་དག་ནི་རྣམ་པ་ཐམས་ཅད་ལ་ཁྱབ་
302



པར་བྱེད་པ་དག་ཡིན་ནོ། ། གང་དག་རྣམ་པ་ཐམས་ཅད་ལ་ཁྱབ་པར་བྱེད་པ་དེ་དག་ནི་
ཕུང་བོ་གཞན་སེལ་བར་བྱེད་པ་དག་ཡིན་ཏེ། དཔེར་ན་ལུས་ཅན་དང་ལུས་ཅན་མ་ཡིན་
པ་ལ་སོགས་པའི་བྱེ་བྲག་ལྟ་བུའོ། ། གཅིག་པ་ཉིད་དང་དུ་མ་ཉིད་ཀྱང་དེ་དང་འདྲ་ལ།
ཁྱབ་པར་བྱེད་པ་ལོག་པས་ཁྱབ་པར་བྱ་བ་ལྡོག་པར་ངེས་པས་དེའི་ཕྱིར་གཏན་ཚིགས་མི་
མཐུན་པའི་ཕྱོགས་ལས་ལྡོག་པ་ཐེ་ཚོམ་ཟ་བ་མ་ཡིན་ཏེ། ཕུང་པོ་གཞན་མི་སྲིད་པའི་
ཕྱིར་རོ། ། ཞེས་གསུངས་པའི་ཕྱིར། དེ་ཡང་ད་ལྟ་ གྲགས་ཆེ་བ་དང༌སྒོ་བསྟུན་ནས་
བཤད་ཀྱི་སྤྱིར་བདེན་གྲུབ་ཀྱི་གཅིག་དང་དུ་བྲལ་བདེན་མེད་ཀྱི་དོན་ལྡོག་དང་ཁྱབ་བྱེད་དུ་
བ ཤད་མི་རུང་སྟེ། བདེན་གྲུབ་ཀྱི་གཅིག་དང་དུ་བྲལ་ཙམ་སྟོང་ཉིད་མ་ཡིན་པའི་ཕྱིར།
མ་གྲུབ་ན། འོ་ན། པདེན་གྲུབ་ཀྱི་གཅིག་ཏུ་མེད་པ་ཆོས་ཅན། སྟོང་ཉིད་ཡིན་པར་
ཐལ། མ་གྲུབ་པ་དེའི་ཕྱིར། འདོད་ན། དེ་ཆོས་ཅན། སེམས་ཙམ་པས་ཁྱོད་མ་
རྟོགས་པར་ཐལ། སྟོང་ཉིད་ཕྲ་མོ་ཡིན་པའི་ཕྱིར། འདོད་མི་ནུས་ཏེ། ཕྱོགས་གླང་
ཡབ་སྲས་ཀྱིས་ཀ་བུ་མ་གཉིས་བདེན་པར་གྲུབ་པའི་གཅིག་ཏུ་མེད་པར་རྟོགས་པའི་ཕྱིར་ཏེ།
དེས་ཀ་བུམ་གཉིས་གཅིག་མ་ཡིན་པར་རྟོགས་པའི་ཕྱིར། དེ་བཞིན་དུ་བུམ་པ་ཐ་སྙད་དུ་
གཅིག་ཡིན་ པས་དེ་དོན་དམ་པར་དུ་མར་མ་གྲུབ་པ་ཡང་སྟོང་ཉིད་མ་ཡིན་ནོ། །འོ་ན་
བདེན་གྲུབ་ཀྱི་གཅིག་དང་དུ་བྲལ་བདེན་མེད་སྒྲུབ་བྱེད་ཀྱི་ཐ་སྙད་འབའ་ཞིག་སྒྲུབ་པའི་
རྟགས་སུ་བཤད་པ་དང་འགལ་ལོ་ཞེ་ན། སྐྱོན་མེད་དེ། གང་ཟག་ཆོས་ཅན་བདེན་
པར་མེད་དེ་བདེན་གྲུབ་ཀྱི་གཅིག་དང་དུ་མ་གང་རུང་དང་བྲལ་པའི་ཕྱིར། ཞེས་བཀོད་
པ་དག་ཐ་སྙད་ཟོར་ཡངས་པའི་དབང་དུ་བྱས་པ་ཡིན་གྱི། གཞུང་གི་དགོངས་པ་ནི་ཀུན་
རྫོབ་པའི་ཆོས་རྣམས་ཆོས་ཅན་དུ་བཟུང་ནས་དེ་དག་སློབ་པ་འཕགས་པའི་མཉམ་བཞག་
ཡེ་ཤེས་ཀྱི་ངོར་མེད་དེ། དེའི་ངོར་རང་རང་གི་གདགས་གཞི་དང་གཅིག་ཏུ་མེད་པ་དང་
དུ་མར་མེད་པ་གང་རུང་ཡིན་པའི་ཕྱིར་ཞེས་པའི་ཚུལ་གྱིས་ངེས་པར་འགོད་དགོས་པ་ཡིན་
པའི་ཕྱིར། དེ་གང་ལས་ཤེས་ཞེ་ན། ཚིག་གསལ་ལས། དེ་ནི་རྟེན་ཅིང་འབྲེལ་བར་
འབྱུང་བ་ཀུན་རྫོབ་པ་དེ་ཉིད་རང་བཞིན་གྱིས་མ་སྐྱེས་པ་ཉིད་ཀྱི་ཕྱིར་འཕགས་པའི་ཡེ་
ཤེས་ལ་ལྟོས་ནས་འདི་ལ་འགག་པ་ཡོད་པ་མ་ཡིན། ཞེས་དང༌། རྩ་ཤེས་ཊིཀ་ཆེན་
རིགས་པའི་རྒྱ་མཚོ་ལས་ཀྱང་། འགག་སོགས་བརྒྱད་ནི་ཐ་སྙད་དུ་ཡོད་པས་ཁྱད་པར་མ་
303



སྦྱར་བར་དགག་མི་ནུས་སོ། ། ཞེས་དང་། རྟེན་འབྲེལ་ཁྱད་གཞིར་གཟུང་ནས་མཉམ་
གཞག་ཟག་མེད་ཡེ་ཤེས་ཀྱི་ཡུལ་གྱི་རང་བཞིན་ལ་ལྟོས་ནས་འགག་སོགས་བརྒྱུད་མེད་པ་
དེའི་ཁྱད་ཆོས་སུ་སྦྱར་རོ། །ཞེས་གསུངས་པའི་ཕྱིར། འདི་གོ་དགོས་པ་གནད་དམ་པ་
ཡིན་ནོ། །གཉིས་པ་ནི། འཇམ་དབྱངས་དགའ་བའི་བློ་གྲོས་ཀྱིས་མཛད་པའི་རྩ་ཤེས་
གཞུང་འགྲེལ་རིགས་ པའི་ རྒྱ་མཚོར་འཇུག་པའི་གྲུ་གཟིངས་ལས། ད་ནི་རང་ཅག་་་
རྣམས་ཀྱིས་རྗེའི་གསུང་རབ་ལ་དོགས་པ་དཔྱད་པར་བྱ་སྟེ། ཅི་འདུས་བྱས་ཀྱི་ རྟེན་
འབྲེལ་ལ་སྐྱེ་འགག་དང་རྟག་ཆད་དང་གཅིག་ཐ་དད་དང་འགྲོ་འོང་རྣམས་རང་བཞིན་
མེད་པ་དེ། དོན་དམ་པའི་བདེན་པ་ཕྲ་མོ་ཡིན་ནམ་མ་ཡིན། མ་ཡིན་ན་རྟེན་འབྲེལ་
མཐའ་དེ་དག་དང་བྲལ་བ་གནས་ལུགས་སུ་འགྲེལ་བར་གསུངས་པ་དང༌། ཁྱད་པར་དུ་
རྣམ་བཤད་དུ་མྱུ་གུའི་སྐྱེ་བ་དོན་དམ་པར་མ་གྲུབ་པ་མྱུ་གུའི་ཆོས་ཉིད་ཡིན་ཡང་གསུངས་
པ་དང་འགལ་ལ། དེ་དག་རང་བཞིན་མེད་པ་གནས་ལུགས་ཡིན་ན། མཐའ་བརྒྱད་
པོ་ཐམས་ཅད་ལ་མཚུངས་པས་བདེན་པའི་གཅིག་དང་དུ་བྲལ་ངེས་པའི་ཚེ་གནས་ལུགས་
མཐར་ཐུག་ངེས་ཟིན་པས། དེ་ཉིད་གཟུགས་སོགས་བདེན་སྟོང་དུ་སྒྲུབ་པར་བྱེད་པའི་
རྟགས་ཡང་དག་མ་ཡིན་པར་འགྱུར་རོ་ཞེ་ན། ཚུལ་འདི་ནི་རྟོག་ལྡན་ལ་སྐྱེ་བའི་དོགས་
པ་ཡིན་པས་བཤད་པར་བྱའོ། །དེ་ཡང་བོད་ཁ་ཅིག་གིས་མྱུ་གུ་བདེན་པའི་གཅིག་དང་དུ་
མར་མ་གྲུབ་ཅེས་པའི་དོན། གཅིག་དང་དུ་མ་བདེན་པར་མ་གྲུབ་ཅེས་པ་ལ་གོ་ནས།
བདེན་ པར་ གྲུབ་ པའི་དོན་ཚང་ན་ གཅིག་ དང་ དུ་ མ་ གང་རུང་དུ་ བདེན་ དགོས་ པས།
བདེན་པའི་གཅིག་དང་དུ་བྲལ་དེ་མྱུ་གུ་བདེན་མེད་དུ་སྒྲུབ་པའི་ཐ་སྙད་འབའ་ཞིག་སྒྲུབ་
ཀྱི་རྟགས་ཡང་དག་ཡིན་ ཏེ། བདེན་མེད་ཀྱི་དོན་བདེན་པའི་གཅིག་དང་དུ་བྲལ་་་་
བསྒྲུབས་ཟིན་ནས་བདེན་པར་མེད་ཅེས་པའི་ཐ་སྙད་ཙམ་ཞིག་སྒྲུབ་པར་ཟད་པའི་ཕྱིར་
སྙམ་དུ་ཁས་ལེན་པར་བྱེད་ལ། ད་ལྟ་ཁ་ཅིག་བདེན་པའི་གཅིག་དང་དུ་བྲལ་དེ་བདེན་
མེད་ཀྱི་དོན་སྒྲུབ་པའི་རྟགས་ཡང་དག་ཡིན་པས། སྨྱུ་གུ་གཅིག་ཏུ་བདེན་པར་མེད་པ་
དང་། ས་སྨྱུག་དུ་མར་མི་བདེན་པ་སོགས་ཀྱང་དོན་དམ་བདེན་པ་མ་ཡིན་པར་སྨྲ་བར་
བྱེད་དོ། །དེ་དག་ལས་ལུགས་སྔ་མ་ནི་ཆེས་མི་རིགས་ཏེ། སྒྲ་ལ་རྟག་པའི་དོན་ཚང་ན་མ་
བྱས་པ་ཉིད་དུ་འགྱུར་དགོས་པས་བྱས་པ་སྒྲ་མི་རྟག་པར་སྒྲུབ་པའི་ཐ་སྙད་འབའ་ཞིག་
364



སྒྲུབ་ཏུ་འགྱུར་བའི་ཕྱིར་རོ། ། རྟག་ན་མ་ཁྱབ་པར་འགྱུར་དགོས་ཀྱང་མ་བྱས་པ་རྟག་པའི་
དོན་མ་ཡིན་ནོ་ཞེ་ན། དེ་ནི་བདེན་ཏེ། བདེན་པར་གྲུབ་ན་བདེན་པའི་གཅིག་དང་དུ་
མ་གང་རུང་དུ་གྲུབ་དགོས་ཀྱང་བདེན་པའི་གཅིག་དང་དུ་མ་གང་རུང་ཡིན་པ་དེ་བདེན་
པར་གྲུབ་པའི་དོན་དང་གྲུབ་ཚད་མ་ཡིན་པའི་ཕྱིར་རོ་ཞེས་ཁོ་བོ་ཅག་གིས་གདམས་སོ། །
ལུགས་ཕྱི་མ་ཡང་རང་ཅག་གི་ལུགས་ལ་གཏན་མི་རུང་སྟེ། མྱུ་གུ་གཅིག་ཡིན་པ་དང་མྱུ་
གུ་སྐྱེ་བ་སོགས་དང་། ས་སྨྱུག་ཐ་དད་ཡིན་པ་དང་། ནམ་མཁའ་རྟག་པ་ཡིན་པ་དང་།
ལྷས་སྦྱིན་འགྲོ་འོང་བྱེད་པ་སོགས་ཐ་སྙད་ཙམ་དུ་ཚད་མས་གྲུབ་པས་དེ་དག་གི་ཆོས་ཉིད་
ཅིག་ཡོད་དགོས་ལ། དེ་ལྟར་དེ་དག་བདེན་པར་མེད་པ་དེ་དག་གི་ཆོས་ཉིད་དུ་འགྱུར་
བའི་ཕྱིར་དང༌། རྣམ་བཤད་དུ་ཡང་མྱུ་གུའི་སྐྱེ་བ་དོན་དམ་པར་མ་གྲུབ་པ་མྱུ་གུའི་
གནས་ལུགས་སུ་ཡང་གསུངས་པའི་ ཕྱིར་རོ། ། དེས་ན་ཇི་ལྟར་ཡིན་སྙམ་ན། མྱུ་གུ་་
གཅིག་ཏུ་བདེན་པར་མེད་པ་དོན་དམ་བདེན་པ་ཡིན་ཡང་བདེན་པའི་ལགཅིག་ཏུ་མེད་པ་
དོན་དམ་བདེན་པ་མ་ཡིན་ཏེ། མྱུ་གུ་རང་བཞིན་གྱིས་གྲུབ་པའི་གཅིག་ཡིན་པ་མྱུ་གུ་
བདེན་པར་གྲུབ་པའི་དོན་མ་ཡིན་པའི་ཕྱིར། དེར་ཐལ། སྒྲ་སྐད་ཅིག་མ་མ་ཡིན་པ་སྒྲ་
རྟག་པའི་དོན་ཡིན་ཡང་སྒྲ་སྐད་ཅིག་མ་མ་ཡིན་པའི་གཅིག་ཡིན་པ་དེ་སྒྲ་རྟག་པ་ཡིན་པའི་
དོན་དུ་མ་སོང་བའི་ཕྱིར་རོ། ། དེ་ཡང་ད་ལྟ་གཅིག་དུ་བྲལ་གྱི་གཏན་ཚིགས་ཟོར་ཡངས་
པར་བྱེད་པ་རྣམས་དང་སྒོ་བསྟུན་པ་ཡིན་གྱི་དབུ་མའི་གཞུང་ནས་གསུངས་པའི་དོན་གྱི་
གཙོ་བོ་ནི། མྱུ་གུ་ཆོས་ཅན། རང་གི་ཆ་ཤས་རྣམས་ཀྱི་སྟེང་དུ་རང་བཞིན་གྱིས་མེད་དེ།
དེ་རྣམས་དང་རང་བཞིན་གྱིས་གྲུབ་པའི་གཅིག་དང་དུ་མ་གང་རུང་དུ་མ་གྲུབ་པའི་ཕྱིར་
ཞེས་པའི་ཚུལ་གྱིས་འགོད་དགོས་ལ། དེའི་ཚེ་མྱུ་གུ་རང་གི་ཆ་ཤས་རྣམས་དང་རང་
བཞིན་གྱིས་གྲུབ་པའི་གཅིག་དང་ཐ་དད་སོགས་སུ་མ་གྲུབ་པ་དོན་དམ་བདེན་པ་མ་ཡིན་
པ་ནི་ཤིན་ཏུ་རྟོགས་སླའོ། །དེས་ན་གཟུགས་སོགས་རང་བཞིན་གྱིས་གྲུབ་པའི་སྐྱེ་བ་མེད་
པ་དང་འགག་པ་མེད་པ་དང་གཅིག་དང་ཐ་དད་རྟག་ཆད་འགྲོ་འོང་སོགས་སུ་མ་གྲུབ་པ་
ནི་དོན་དམ་བདེན་པ་མ་ཡིན་ལ། སྐྱེ་འགག་སོགས་རང་བཞིན་མེད་པ་དོན་དམ་བདེན་
པར་ཤེས་པར་བྱས་ལ་ཁ་ནང་དུ་ཕྱོགས་པའི་རིགས་པ་ཕྲ་མོས་རྗེའི་གསུང་རབ་ལ་དཔྱོད་
པར་གྱིས་ཤིག ཅེས་གསུངས་སོ། ། ཡང་དེ་ཉིད་ཀྱིས་མཛད་པའི་ལྟ་བའི་མཐའ་དཔྱོད་
305



མཁས་པའི་སྙིང་གཏམ་ལས། འོ་ན་མྱུ་གུ་དང་གང་ཟག་སོགས་ལ་བདེན་པའི་གཅིག་
དང་དུ་མ་གང་རུང་དུ་མ་གྲུབ་པར་ངེས་པའི་ཕྱོགས་ཆོས་འཇལ་བའི་དུས་སུ་བདེན་མེད་
ཀྱི་དོན་ལེགས་པར་རྟོགས་སམ་མ་རྟོགས་སྙམ་ན། འདི་ལ་ཕྱིས་ཀྱི་བླ་མ་རོང་སྟོན་ཆེན་
པོ་དང་བདག་ཅག་གི་མཁས་གྲུབ་དམ་པ་ལ་སོགས་པ་ནི། གཅིག་དུ་བྲལ་གྱི་ཕྱོགས་ཆོས་
འཇོལ་བའི་དུས་སུ་དབུ་མའི་ལྟ་བ་རྙེད་ཟིན་པས་རྟགས་དེ་ཐ་སྙད་འབའ་ཞིག་སྒྲུབ་ཏུ་
བཞེད་ལ། དེའི་ལྟར་ན་རྟགས་དེའི་ཕྱོགས་ཆོས་འཇལ་བའི་བློ་ཡང་མཐར་ཐུག་དཔྱོད་
པའི་རིགས་ཤེས་སུ་ཁས་ལེན་དགོས་སོ། །འོན་ཀྱང་འདི་ལ་ཅུང་ཟད་དཔྱད་ན། གང་
ཟག་དང་ཕུང་བོ་ལ་སོགས་པའི་གཞི་གང་ལ་ཡང་མ་སྦྱར་བར། རང་གར་བདེན་པོར་
མེད་དེ། བདེན་པའི་གཅིག་དང་དུ་མ་གང་རུང་དུ་མ དུ་མ་གྲུབ་པ་ཙམ་དོན་དམ་
བདེན་པར་མི་རིགས་ཏེ། དེ་རིགས་ན་བདག་ཕུང་ཐ་སྙད་དུ་གཞན་ཡིན་པས་ རང་
་བཞིན་གྱིས་གྲུབ་པའི་གཞན་མ་ཡིན་པ་ཡང་དོན་དམ་བདེན་པར་འགྱུར་ལ། དེ་ལྟར་ན་
རྒྱུ་འབྲས་རང་བཞིན་གྱིས་གཞན་མ་ཡིན་པ་དོན་དམ་བདེན་པར་འགྱུར་བས། གཞན་
སྐྱེ་ཁེགས་པ་ཉིད་བདེན་གྲུབ་ཁེགས་པའི་དོན་དུ་སོང་བའི་ཕྱིར་ན། མཐའ་བཞི་གང་
རུང་ལས་མི་སྐྱེ་བ་དེ་རང་བཞིན་གྱིས་མི་སྐྱེ་བའི་དོན་དུ་འགྱུར་བ་བཟློག་མི་ནུས་པས་རྗེ་
ཉིད་ཀྱི་གསུང་དང་དངོས་སུ་འགལ་བར་འགྱུར་རོ་སྙམ་དུ་བདག་དོགས་སོ། །རང་བཞིན་
གྱིས་གཞན་ཁེགས་པ་ཙམ་བདེན་གྲུབ་ཁེགས་པའི་དོན་དུ་མ་སོང་ན་རང་བཞིན་གྱིས་
གཅིག་ཡིན་པ་ཁེགས་པ་ཡང་བདེན་གྲུབ་ཁེགས་པའི་དོན་དུ་མི་འགྱུར་རོ་ད་དུང་དཔྱད་
པར་བྱའོ། །གཞན་ཡང་གཅིག་དུ་བྲལ་གྱི་ཁྱབ་པ་ངེས་པའི་ཚུལ་ལ་འདི་ལྟར་དོགས་ཏེ།
རྟགས་མཐུན་ཕྱོགས་ཁོ་ན་ལ་ཡོད་པར་ངེས་པ་རྗེས་ཁྱབ་ངེས་པའི་དོན་ཡིན་གྱི་མི་མཐོང་
བ་སོགས་དང་རྟགས་ཀྱིས་སྟོང་བ་ངེས་པའང་རྗེས་ཁྱབ་ངེས་པའི་དོན་དུ་རང་རེའི་ལུགས་
ལ་མི་བཞེད་ན། བདེན་པར་གྲུབ་ན་བདེན་པའི་གཅིག་དང་དུ་མ་གང་རུང་དུ་གྲུབ་པ་
ལས་མ་འདས་སོ་སྙམ་དུ་ངེས་པ་ཙམ་གཅིག་དུ་བྲལ་གྱི་ཁྱབ་པ་ངེས་པའི་ཚུལ་དུ་གསུང་
གྲོས་དང་རང་རེ་ཐམས་ཅད་ཀྱིས་འདོད་པ་འདི་ཅི་ལྟར་ཡིན་དཔྱད་དགོས་ཏེ། རྟོག་
པར་གྲུབ་ནས་བྱས་པར་གྲུབ་དགོས་སྙམ་དུ་ངེས་པ་ཙམ་བྱས་པའི་རྟགས་ཀྱིས་སྒྲ་མི་རྟག་
པར་སྒྲུབ་པའི་ཁྱབ་པའི་ཚུལ་ངེས་པའི་དོན་དུ་འདོད་ན། རང་རེའི་ཡབ་སྲས་རྣམས་
306



ཀྱིས་རྟག་ པ་བྱས་སྟོང་དུ་རྟོགས་པ་ཙམ་རྗེས་ཁྱབ་དང་ལྡོག་ཁྱབ་ངེས་པའི་དོན་མ་ཡིན་
པར་འབད་ནས་སྒྲུབ་པ་དང་ཅི་ལྟར་མི་འགལ་སྙམ་དུ་དོགས་སོ། །ཞེས་བྱུང་བ་དེ་རྣམས་
ནི་མཁས་པ་དེ་ཉིད་ཀྱིས་དོགས་པ་སློང་ཚུལ་ལོ། །གསུམ་པ་དེ་ལ་ལན་འབུལ་བའི་འཁུལ་
ནི། དོགས་པ་གནང་བ་དེའི་དོན་བསྡུ་ན་དོན་ཚན་བཞིར་འགྱུར་ཏེ། བདེན་གྲུབ་ཀྱི་
གཅིག་དུ་བྲལ་བདེན་མེད་གྲུབ་པའི་ཐ་སྙད་འབའ་ཞིག་སྒྲུབ་མ་ཡིན་པར་དོགས་པ་དང་
གཅིག མྱུ་གུ་གཅིག་ཏུ་བདེན་པར་མེད་པ་སྟོང་ཉིད་ཡིན་ཡང་མྱུ་གུ་བདེན་པར་གྲུབ་
པའི་གཅིག་ཏུ་མེད་པ་སྟོང་ཉིད་མ་ཡིན་པར་དོགས་པ་དང་གཉིས། རྒྱུ་འབྲས་གཉིས་ཐ་
སྙད་དུ་གཞན་ཡིན་པས་དེ་དོན་དམ་པར་གྲུབ་པའི་གཞན་མ་ཡིན་པ་སྟོང་ཉིད་ཡིན་ན་
གཞན་སྐྱེ་ཁེགས་པ་ཉིད་བདེན་གྲུབ་ཁེགས་པའི་དོན་དུ་འགྱུར་བས་ རྗེའི་གསུང་དང་
འགལ་བར་དོགས་པ་དང་གསུམ། བདེན་པར་གྲུབ་ན་བདེན་པའི་གཅིག་དང་དུ་མ་
གང་རུང་ལས་མ་འདས་སོ་སྙམ་དུ་ངེས་པ་ཙམ་དེ་སྒྲུབ་ཀྱི་ཁྱབ་པ་ངེས་པའི་ཚུལ་དུ་ཅི་ལྟར་
འཐད་སྙམ་དུ་དོགས་པ་དང་བཞིར་འདུས་པ་ལྟར་ལན་ཡང་རིམ་པས་དབུལ་བར་བྱ་བ་ལ།
དང་པོའི་ལན་ནི། རྟགས་འདི་ཐ་སྙད་འབའ་ཞིག་སྒྲུབ་ཡིན་པ་རྗེའི་དགོངས་པ་འཁྲུལ་
མེད་ཡིན་ཏེ། དབུ་མ་རྒྱན་གྱི་ཟིན་བྲིས་ལས། འདི་ནི་ཁྱབ་བྱེད་མ་དམིགས་པའི་ཐ་
སྙད་འབའ་ཞིག་སྒྲུབ་པ་ཡིན་གྱི་ཞེས་ཁ་ཚོན་བཅད་ནས་གསུངས་པ་གང་ཞིག ཟིན་
བྲིས་དེ་ནི་རྗེའི་གསུང་དངོས་ཡིན་པས་འདི་དང་འགལ་ན་རྗེའི་གསུང་དང་དངོས་སུ་
འགལ་བར་བདག་དོགས་སོ། ། འདི་ཞི་འཚོའི་དགོངས་པ་ཡང་ཡིན་ཏེ། རྒྱུན་རང་
འགྲེལ་ལས། གཏན་ཚིགས་འདི་ལ་དམ་བཅས་པའི་དོན་གྱི་ཕྱོགས་གཅིག་པ་ཡང་མེད་
དེ་གྲུབ་པའི་ཡུལ་གྱིས་ཡུལ་ཅན་གྱི་ཤེས་པ་དང་སྒྲའི་ཐ་སྙད་རྣམས་བསྒྲུབ་པའི་ཕྱིར་ཏེ།
ཞེས་གསུངས་པའི་ཕྱིར། དེའི་དོན་ཡང་ཡོད་དེ། གྲངས་ཅན་པས། སྐད་ཅིག་མའི་
རྟགས་ཀྱིས་སྒྲ་མི་རྟག་པར་བསྒྲུབ་པ་ན་དམ་བཅའ་མི་རྟག་པ་དང་རྟགས་སྐད་ཅིག་མ་
གཉིས་གཅིག་ཡིན་པས་དམ་བཅའི་ ཕྱོགས་ གཅིག་ སྟེ་མི་རྟག་ པའི་ དོན་ ལྡོག་རྟགས་སུ་
བཀོད་ན་རྟགས་ཆོས་ཐ་དད་མེད་ནས་མ་གྲུབ་པའི་གཏན་ཚིགས་སུ་འགྱུར་རོ་སྙམ་དུ་
དོགས་པ་ལ། དེའི་སྐྱོན་མེད་དེ། སྐད་ཅིག་མའི་རྟགས་ལས་མི་རྟག་པ་སྒྲུབ་པའི་ཡུལ་
གྱིས་ཏེ་མི་རྟག་པའི་དོན་གྲུབ་ཟིན་པས་འདི་ནི་མི་རྟག་གོ་སྙམ་པའི་ཡུལ་ཅན་གྱི་ཤེས་པ་
307



དང་སྒྲ་དང་ལུས་ཀྱི་ཐ་སྙད་རྣམས་བསྒྲུབ་པའི་ཕྱིར་ཡིན་ཞེས་པའོ། ། སྤྱིར་ཐ་སྙད་འབའ་
ཞིག་སྒྲུབ་པ་འགོད་ཡུལ་ནི༑ རྣམ་འགྲེལ་ལས། མེད་པ་ལ་ནི་དེ་ཉིད་ཀྱིས། །ཚད་མེད་
རྟགས་སུ་བརྗོད་པ་གང་། །དེ་ནི་ཤིན་ཏུ་རྨོངས་དོན་ཏེ། ། ། གནག་རྫི་མོ་བར་གྲགས་
ཕྱིར་རོ། །ཞེས་གསུངས་པ་ལྟར་དབང་རྟུལ་ཞིག་ཡིན་པས། བུམ་པ་སྣང་དུ་རུང་བའི་
ཡུལ་དེ་ན་བུམ་པ་མ་དམིགས་ ན་བུམ་ པ་ མེད་ པ་ གནག་རྫི་ ཡན་ ཆད་ ཀྱིས་ ཤེས་ ཀྱང་།
གཞི་དེ་ན་བུམ་པ་མེད་ཅེས་སྒྲས་ཀྱང་བརྗོད་མི་ཤེས་རྟོག་པས་ཀྱང་དེར་བུམ་པ་མེད་སྙམ་
པའི་ངེས་པ་རང་སྟོབས་ཀྱིས་འདྲེན་མི་ནུས་པའི་སྐབས་སུ་དེ་ལ། ལྟོ་ལྡིར་པའི་རྣམ་པས་
དབེན་པའི་གཞི་དེར་ཆོས་ཅན། བུམ་པ་མེད་དེ། གཞི་དེར་བུམ་པ་ཡོད་ན་དམིགས་
དགོས་པ་ལས་མ་དམིགས་པའི་ཕྱིར་ཞེས་འགོད་པ་ཡིན་པས། དེའི་ཚེ་དེ་སྒྲུབ་གྱི་ཚུལ་
གསུམ་ངེས་པའི་བྱེད་པས་བུམ་པ་མེད་ཅེས་པའི་ཐ་སྙད་གསར་དུ་འདོགས་ཤེས་པ་ཙམ་
ཡིན་གྱི་བུམ་པ་མེད་པའི་དོན་སྔར་བས་ལྷག་པ་གོ་རྒྱུ་མེད་དོ། །དེ་བཞིན་དུ་མྱུ་གུ་ཆོས་
ཅན། མཐར་ཐུག་དཔྱོད་པའི་རིགས་ཤེས་ཀྱི་ངོར་མེད་དེ། དེའི་ངོར་གཅིག་ཏུ་མེད་
པ་དང་དུ་མར་མེད་པ་གང་རུང་ཡིན་པའི་ཕྱིར་ཞེས་པ་ཡང་ཐ་སྙད་འབའ་ཞིག་སྒྲུབ་པའི་
ཚུལ་ནི། དེ་སྒྲུབ་ཀྱི་ཕྱོགས་ཆོས་དང་ཁྱབ་པ་ངེས་པའི་གང་ཟག་དེས་ཚུལ་དེ་མ་བརྗེད་
པའི་ངང་ལ་མྱུ་གུ་བདེན་པར་གྲུབ་པོ་སྙམ་པའི་བློ་འཐད་པས་བསྒྲུབས་ནས་སྐྱེ་ ས་ཡང་
མེད། གཅིག་དང་དུ་མ་གང་རུང་མ་ཡིན་པའི་བདེན་གྲུབ་བུམ་པ་ཡང་སྟོན་རྒྱུ་མི་རྙེད་
པས། དེས་ན་སྔར་གྱི་ཚུལ་གསུམ་དྲན་པའི་བྱེད་པས་མྱུ་གུ་བདེན་མེད་དུ་ངེས་པ་དྲངས་
པར་འགྱུར་བ་སྟེ། དཔེར་ན་བྱིས་པ་ཆུང་ངུ་ཤེད་མ་ཕྱེ་བ་ཞིག་གིས་བ་ལང་ཆུང་ངུའི་
སྟེང་དུ་ནོག་དང་ལྐོག་ཤལ་སོགས་འདུས་པ་རྒྱུ་མཚན་དུ་བྱས་ནས་བ་ལང་གི་བརྡའ་ལེགས་
པར་ཕྲོད་ཀྱང་། ཕྱིས་སུ་བ་ལང་ཆེན་པོ་མཐོང་བ་ན་ཆེ་ཆུང་གི་དབང་གིས་བ་ལང་དུ་མི་
གོ་བ་བྱུང་ཚེ། དེ་ལའང་གོང་བུ་འདི་ཆོས་ཅན། གླང་སྟེ། ལྐོག་ཤལ་ལ་སོགས་པ་
འདུས་པའི་བདག་ཉིད་ཡིན་པའི་ཕྱིར་ཞེས་པས་ཐ་སྙད་གསར་དུ་འདོགས་སུ་ཆུག་པ་
བཞིན་ཏེ། རྒྱུན་རང་འགྲེལ་ལས། དཔེར་ན་འདི་ནི་བ་ལང་སྟེ། ལྐོག་ ཤལ་ལ་
སོགས་པ་འདུས་པའི་བདག་ཉིད་ཡིན་པའི་ཕྱིར་རོ། །ཞེས་པ་ནས། ཐ་སྙད་འདོགས་
པར་ མི་བྱེད་ པ་ དེ་ དག་ལ་དེ་ལྟར་ ཤེས་ པ་ དང༌ སྒྲ་དང་ ཐ་སྙད་ཀྱི་ ཡུལ་ དུ་ བསྒྲུབ་ སྟེ།
308



དམིགས་སུ་ཡོད་པའི་མཚན་ཉིད་དུ་འགྱུར་བ་ལས་མི་དམིགས་པས་མེད་ཅེས་བྱ་བ་ལྟ་
བུའོ། ། ཞེས་དང་། རྣམ་འགྲེལ་ལས་ཀྱང་། དམིགས་སུ་རུང་བའི་མེད་པ་ནི། ། མི་
དམིགས་པ་ལས་གཞན་མ་ཡིན། །དེ་ཕྱིར་དེ་ཡོད་པ་ལ་དེའི། ། རྒྱུ་མཚན་ཅན་གྱི་སྒྲ་ཤེས་
སྒྲུབ། །ཅེས་གསུངས་པའི་ཕྱིར། རང་ལུགས་ལ་གཅིག་དུ་བྲལ་གྱི་རྟོགས་ཐ་སྙད་འབའ་
ཞིག་བསྒྲུབ་པ་སྐབས་བབ་ཀྱི་ཕྱི་རྒོལ་ཆོས་ཅན། ཁྱོད་མྱུ་གུའི་སྟེང་གི་སྟོང་ཉིད་རྟོགས་
པར་ཐལ། ཁྱོད་ཀྱིས་རྟོགས་པའི་མྱུ་གུའི་སྟེང་གི་སྟོང་ཉིད་ཡོད་པའི་ཕྱིར་ན། མ་ཁྱབ་
པོ། །མཁས་པ་ཆེན་པོ་དེས་དེ་མ་དགོངས་པ་ག་ལ་ཡིན། བདེན་པར་གྲུབ་པའི་གཅིག་
ཏུ་མ་གྲུབ་པ་ཙམ་དོན་དམ་བདེན་པ་མ་ཡིན་གསུངས་པ་ཐུགས་མེད་དེ། དེ་འདྲ་བ་རྒྱུ་
འབྲས་གཉིས་ཚོགས་ཀྱི་སྟེང་དུ་དངོས་སྨྲ་བས་ཀྱང་ཚད་མས་གྲུབ་པའི་ཕྱིར། རྒྱུས་པར་
འོག་ཏུ་འཆད་འགྱུར་ལས་ཤེས་པར་འགྱུར་རོ། །འོན་ཀྱང་ཐལ་འགྱུར་པའི་སྐབས་སུ་གང་
ཟག་ཆོས་ཅན། གདགས་གཞི་ཕུང་བོ་དང་བདེན་གྲུབ་ཀྱི་གཅིག་ ཏུ་མེད་དེ། ཆ་
བཅས་ཡིན་པའི་ཕྱིར་ཞེས་པའི་བསྒྲུབ་བྱ་རྟོགས་པའི་ཚེ་ན་གང་ཟག་ཕུང་བོ་དང་ཐ་དད་
མ་བཀག་པས་གང་ཟག་གི་བདག་ཡོངས་རྫོགས་མ་བཀག་པའི་གནད་ཀྱིས་གང་ཟག་གི་
བདག་མེད་མཚན་ཉིད་ཚང་བར་མ་རྟོགས་ཟེར་ན་རུང་ཙམ་ཡོད་ཀྱང་། གང་ཟག་ཆོས་
ཅན། བདེན་གྲུབ་ཀྱི་གཅིག་དང་ཐ་དད་གང་དུ་ཡང་མེད་དེ། ཡོད་པ་ཡིན་པའི་ཕྱིར་
ཞེས་པའི་ཕྱི་རྒོལ་གྱིས་བསྒྲུབ་བྱ་ངེས་པའི་ཚེ་གང་ཟག་གི་བདག་མེད་མཚན་ཉིད་ཚང་བར་
མ་རྟོགས་ཟེར་ན་རུང་མི་རུང་བརྟག་པར་བྱའོ། ། དོགས་པ་གཉིས་པ་ལ། ལན་དངོས་
དང་། དེའི་འཕྲོས་དོན་གཞན་དཔྱད་ པ་ གཉིས། དང་པོ་ནི། མྱུ་གུ་ གཅིག་ ཏུ་་
བདེན་པར་མེད་པ་དོན་དམ་བདེན་པ་ཡིན་ཡང་བདེན་པའི་གཅིག་ཏུ་མེད་པ་དོན་དམ་
བདེན་པ་མ་ཡིན་ཞེས་ཚིག་གོང་འོག་བརྗེ་བའི་ཞིབ་ཆ་མཛད་པ་ཉུང་ཞིག་མི་རིགས་ཏེ།
དེ་ལྟ་ན་ཐལ་འགྱུར་པ་གཞིར་བཞག་པའི་སྐབས་སུ་ཡང་། མྱུ་གུའི་སྐྱེ་བ་རང་བཞིན་
གྱིས་མེད་པ་སྟོང་ཉིད་ཡིན་ཡང་མྱུ་གུ་རང་བཞིན་གྱིས་སྐྱེ་བ་མེད་པ་སྟོང་ཉིད་མ་ཡིན་ཞེས་
ཁས་ལེན་རིགས་ པར་ ཐལ། ཞིབ་ཆ་དེ་འདྲ་འཐད་པའི་ཕྱིར། འདོད་ན། རྗེའི་
གསུང་དང་འགལ་ཏེ། རྣམ་བཤད་དགོངས་པ་རབ་གསལ་ལས། རང་བཞིན་གྱིས་སྐྱེ་
བ་མེད་པ་ནི་གཟུགས་ལ་སོགས་པ་རྣམས་ཀྱི་དེ་ཁོ་ན་ཉིད་དོ། །ཞེས་དང་། གང་གི་རང་
309



བཞིན་གྱིས་སྐྱེ་བ་མེད་པ་ཡུལ་གྱི་དེ་ཁོ་ན་ཉིད་ཡིན་ཞིང་། ཞེས་གསལ་བར་གསུངས་
པའི་ཕྱིར། དབུ་མ་སྙིང་པོ་ལས་ཀྱང་། འདིར་ནི་ས་ལ་སོགས་པ་དག། དོན་དམ་
པར་ནི་འབྱུང་བ་ཡི། །ངོ་བོ་ཉིད་མིན་བྱས་ཕྱིར་དང་། ། ཞེས་པ་ལྟ་བུ། དགག་བྱའི་
ཁྱད་པར་འགག་སོགས་བརྒྱད་ཀྱི་གོང་དུ་སྦྱར་བའི་རྒྱ་བོད་ཀྱི་གཞུང་མཐའ་ཡས་སོ། །
གཉིས་པ་འཕྲོས་དོན་གཞན་དཔྱད་པ་ནི། མཁས་པ་ཆེན་པོ་དེས་མྱུ་གུ་དོན་དམ་པར་མ་
སྐྱེ་བ་ཙམ་དོན་དམ་བདེན་པ་མ་ཡིན་པར་དོགས་པ་ཐུགས་མེད་དེ། དེ་འདྲ་བ་ནམ་
མཁའི་སྟེང་དུ་མདོ་སྡེ་བས་ཀྱང་ཚད་མས་གྲུབ་པའི་ཕྱིར། དེར་ཐལ། མདོ་སྡེ་བས་
ནམ་མཁའ་ཐ་སྙད་དུ་མ་སྐྱེ་བོར་རྟོགས་ཟིན་པའི་ཕྱིར། ཁྱབ་སྟེ། གཞི་དེ་ཐ་སྙད་དུ་
མེད་པར་རྟོགས་ན་དོན་དམ་པར་ཡང་མེད་པར་རྟོགས་དགོས་པའི་ཕྱིར་ཏེ། ལེགས་
བཤད་སྙིང་པོ་ལས། དེ་ཡང་ལྟོ་ལྡིར་བ་ལ་བུམ་པ་ཞེས་བཏགས་པའི་བརྡས་བཞག་པའི་
ཡུལ་དོན་དམ་པར་གྲུབ་པ་འགོག་པ་ལ་དབུ་མའི་རིགས་པ་དགོས་ཞེས་སྨྲ་བ་མ་ཡིན་ཏེ།
ཞེས་གསུངས་པའི་ཕྱིར། ལུང་དེའི་དོན་ནི་ལྟོ་ལྡིར་བ་བུམ་པ་ཞེས་པའི་བརྡའ་ཙམ་གྱི་
ཡུལ་མ་ཡིན་པའི་རྒྱུ་མཚན་གྱིས་ལྟོ་ལྡིར་བ་བུམ་པ་ཞེས་པའི་བརྡའ་ཙམ་གྱི་ཡུལ་དུ་དོན་
དམ་པར་མེད་པར་རྟོགས་པ་ལ་དབུ་མའི་ལྟ་བ་ལ་ལྟོས་མི་དགོས་ཞེས་པའི་དོན་ནོ། །དེས་
ན་མྱུ་གུ་ལྟ་བུ་འཕགས་ པའི་ མཉམ་གཞག་གི་གཟིགས་ངོར་མ་སྐྱེ་བ་དང་ མ་འགག་པ་
སོགས་ཆོས་ཉིད་དུ་བཤད་དགོས་མོད་འོན་ཀྱང་བརྗོད་བདེ་བའི་དབང་གིས་མྱུ་གུ་དོན་
དམ་པར་མ་སྐྱེ་བ་དང་མ་འགག་པ་སོགས་ཆོས་ཉིད་དུ་གྲགས་པ་ལྟར་བཤད་པར་བྱ་བ་ལ་
དོགས་པ་འདི་ཡོད་དེ། མྱུ་གུ་དོན་དམ་པར་མ་སྐྱེས་པ་གཞི་གང་གི་ཆོས་ཉིད་ཡིན་ཞེ་ན།
ཁ་ཅིག་གིས། སྨྱུ་གུའི་རྒྱུའི་ཆོས་ཉིད་ཟེར་བ་མི་འ ཐད་དེ། མྱུ་གུ་ཐ་སྙད་དུ་སྐྱེས་པ་མྱུ་
གུའི་རྒྱུའི་ཆོས་མ་ཡིན་པའི་ཕྱིར། དེར་ཐལ། མྱུ་གུ་སྐྱེས་པ་མྱུ་གུ་དང་དུས་མཉམ་པའི་
ཆོས་ཡིན་པའི་ཕྱིར། དེར་ཐལ། མྱུ་གུ་སྐྱེ་བ་དང་འཇིག་པ་སོགས་མྱུ་གུ་འདུས་བྱས་སུ་
མཚོན་པའི་མཚན་ཉིད་ཡིན་པས་དེ་དག་ངོ་བོ་གཅིག་པར་བྱེ་བྲག་སྨྲ་བ་མ་གཏོགས་གྲུབ་
མཐའ་གཞན་ཐམས་ཅད་འདོད་པའི་ཕྱིར། བྱས་པ་ལ་ཁོ་ན་རེ། མྱུ་གུ་སྐྱེ་བ་མྱུ་གུའི་རྒྱུ་
ལ་བྱེད་པར་ཐལ། མྱུ་གུ་སྐྱེ་བའི་དུས་མྱུ་གུའི་རྒྱུ་དུས་ལ་བྱེད་པའི་ཕྱིར་ན། མ་ཁྱབ།
རྟགས་གྲུབ་སྟེ། མྱུ་གུ་སྐྱེ་བའི་དུས་མྱུ་གུའི་རྒྱུ་དུས་དང་མྱུ་གུ་སྐྱེས་པའི་དུས་མྱུ་གུའི་རང་
310



དུས་ལ་བྱེད་པའི་ཕྱིར། རྩ་ཤིས་རྣམ་བཤད་རིགས་པའི་རྒྱུ་མཚོ་ལས། འབྲས་བུ་སྐྱེ་བ་
ལ་མངོན་དུ་ཕྱོགས་པའི་དུས་ནི་སྐྱེ་བའི་དུས་ཡིན་ལ། སྐྱེས་ཟིན་པའི་དུས་ནི་སྐྱེས་པའི་
དུས་ཡིན་པས། ཞེས་གསུངས་པའི་ཕྱིར། ཡང་ཁ་ཅིག་གིས། མྱུ་གུ་དོན་དམ་པར་
མ་སྐྱེ་བ་མྱུ་གུ་དང་མྱུ་གུ་སྐྱེ་བའི་ཆོས་ཉིད་གཉིས་ཀ་ཡིན་ཟེར་རོ། །དེ་ལ་སྐྱོན་འཕེན་པ་ཁ་
ཅིག་ན་རེ། འོ་ན་ཐལ་འགྱུར་བའི་ལུགས་གཞིར་བཞག་པའི་སྐབས་སུ་ཡང་། མྱུ་གུ་
དོན་དམ་པར་མ་སྐྱེ་བ་ཆོས་ཅན། མྱུ་གུ་དང་མྱུ་གུ་སྐྱེ་བའི་ཆོས་ཉིད་གཉིས་ཀ་ཡིན་པར་
ཐལ། འདོད་པའི་ཕྱིར། འདོད་ན། གང་ཟག་དོན་དམ་པར་གཅིག་ཏུ་མ་གྲུབ་པ་
ཡང་གང་ཟག་དང་གང་ཟག་གཅིག་གི་ཆོས་ཉིད་གཉིས་ཀ་ཡིན་པར་ཐལ། རིགས་པ་
མཚུངས་པའི་ཕྱིར། འདོད་ན། དེ་ཆོས་ཅན། གང་ཟག་གི་བདག་མེད་ཕྲ་མོ་ངང་
ཆོས་ཀྱི་བདག་མེད་ཕྲ་མོ་གཉིས་ཀ་ཡིན་པར་ཐལ། ཁྱོད་ཀྱི་སྟོང་གཞིར་གྱུར་པའི་གང་
ཟག་དང་གང་ཟག་མ་ཡིན་པ་གཉིས་ཡོད་པའི་ཕྱིར་དང༌། ཁྱོད་འདུས་བྱས་སྟོང་ཉིད་
དང་འདུས་མ་བྱས་སྟོང་ཉིད་གཉིས་ཀ་ཡིན་པར་ཐལ། ཁྱོད་ཀྱི་སྟོང་གཞིར་གྱུར་པའི་དེ་
བ་གཉིས་ཡོད་པའི་ཕྱིར་ཟེར་རོ། །ཡང་མྱུ་གུའི་སྐྱེ་བ་དོན་དམ་པར་མ་གྲུབ་པ་མྱུ་གུ་དང་མྱུ་
གུ་སྐྱེ་བའི་ཆོས་ཉིད་གཉིས་ཀ་ཡིན་ཟེར་དགོས་སམ། དང་པོ་ལུང་གིས་གྲུབ་ཅིང་གཉིས་
པ་རིགས་པས་གྲུབ་པའི་ཕྱིར། དང་པོ་ནི། རྩ་ཤེས་རྣམ་བཤད་དེ་ཉིད་ལས། མྱུ་
གུའི་སྐྱེ་བ་དོན་དམ་པར་མ་གྲུབ་པ་མྱུ་གུའི་ཆོས་ཉིད་ཡིན་ཡང་སྐྱེ་བ་དོན་དམ་པར་མ་གྲུབ་
པ་དེ་ཉིད་ཀྱི་ཆོས་ཉིད་མ་ཡིན་ཏེ། ཞེས་གསུངས་པས་གྲུབ་པའི་ཕྱིར། གཉིས་པ་ནི།
མྱུ་གུའི་སྐྱེ་བ་ཆོས་ཅན། ཁྱོད་དོན་དམ་པར་མ་གྲུབ་པ་ཁྱོད་ཀྱི་ཆོས་ཉིད་ཡིན་པར་ཐལ།
ཁྱོད་གཞི་གྲུབ་པའིཕྱིར་ཞེས་ཟེར་ན་བརྟག ད་ནི་ཁྱོད་ཀྱིས་ཅི་ལྟར་འདོད་ཅེ་ན། མྱུ་
གུ་ དོན་དམ་པར་ མ་ སྐྱེ་བ་མྱུ་གུའི་ ཆོས་ ཉིད་ཡིན་ པར་ ཅིས་ཀྱང་ ཁས་ལེན་དགོས་ཏེ།
རྣམ་བཤད་དགོངས་པ་རབ་གསལ་ལས། གང་གི་རང་བཞིན་གྱིས་སྐྱེ་བ་མེད་པ་ཡུལ་གྱི་
དེ་ཁོ་ན་ཉིད་ཡིན་ཞིང་ཞེས་གསུངས་པ་ལྟར་ཡིན་པས་སོམ་ཉི་མེད་དོ། ། མཉམ་གཞག་
ཟག་མེད་ཀྱི་གཟིགས་ངོར་མྱུ་གུ་མ་སྐྱེ་བ་མྱུ་གུའི་རྒྱུའི་ཆོས་ཉིད་དུ་མི་རིགས་ཀྱང་མྱུ་གུ་སྐྱེ་
བའི་ཆོས་ཉིད་དུ་རིགས་སམ་སྙམ་པ་ཡོད་ཀྱང་གོང་གི་རིགས་པས་གནོད་ཀྱིས་དོགས་ཏེ་རེ་
ཞིག་བཏང་སྙོམས་སུ་བཞག་གོ མྱུ་གུ་སྐྱེའོ་ཞེས་ཐ་སྙད་བྱེད་པ་ན་སྐྱེ་རྒྱུ་མྱུ་གུ་རྟེན་བྱེད་
311



པ་བོ་དང་མྱུ་གུ་སྐྱེ་བ་དེ་ལ་བརྟེན་པའི་བྱ་བ་ཡིན་ཞིང་། རྟེན་དང་བརྟེན་པའི་བྱ་བྱེད་
རྣམས་དུས་གཅིག་པ་དགོས་པའི་གནད་ཀྱིས་མྱུ་གུ་དང་མྱུ་གུ་སྐྱེ་བ་གཉིས་རྫས་གཅིག་པ་
དགོས་ཤིང༌། མྱུ་གུ་སྐྱེ་བ་ལ་མངོན་དུ་ཕྱོགས་པའི་དུས་སུ་བྱེད་པ་བོ་རྟེན་མྱུ་གུ་མེད་ཀྱང་
དེ་སྐྱེ་བའི་བྱ་བ་ཡོད་པ་མི་འགལ་ལོ། །བྱེ་བྲག་སྨྲ་བས་མུ་གུ་སྐྱེ་བ་མྱུ་གུ་དང་རྫས་ཐ་དད་
པར་འདོད་དེ། མཛོད་ཊིཀ་མངོན་ པའི་རྒྱན་ལས། དེ་དག་ ཀྱང་བྱེ་བྲག་སྨྲ་ བས་
གཟུགས་དང་སེམས་དང་སེམས་ལས་བྱུང་བ་རྣམས་ལས་རྫས་ཐ་དད་པའི་དངོས་པོར་
འདོད་ལ། ཞེས་གསུངས་ པའི་ཕྱིར། དེ་ ལ་ དོགས་ པ་ འདི་ ལྟར་ དཔྱོད་ རིགས་ཏེ།
སྒྲའི་བྱས་པ་སྒྲ་དང་རྫས་ཐ་དད་པ་དེ་ལྟ་ན། སྒྲའི་བྱས་པ་སྒྲའི་མི་རྟག་པ་དང་ངོ་བོ་ཐ་
དད་དགོས། དེ་དགོས་ན་བྱས་པ་སྒྲ་མི་རྟག་པར་སྒྲུབ་པའི་རང་བཞིན་གྱི་རྟགས་ཡང་
དག་མ་ཡིན་དགོས། དེ་དགོས་ན་འདུས་བྱས་རྟགས་སུ་སོང་བའི་རང་བཞིན་གྱི་རྟོགས་
ཡང་དག་གི་མཚན་གཞི་སྟོང་བར་འགྱུར་རོ་ཞེ་ན། བདག་ལྟ་བུས་དཔྱད་དཀའ་ཡང་རེ་
ཞིག་སྤྱི་བརྟོལ་སྐྱེད་དེ་སྨྲ་ན། བྱས་པ་སྒྲ་དང་ངོ་བོ་ཐ་དད་ཀྱང་མི་རྟག་པ་དང་ངོ་བོ་
གཅིག་ཡིན་པས་སྐྱོན་མེད་ཅེ་ན། མཁས་པ་མགུ་བའི་སྐྱེས་སུ་མི་འགྱུར་བས། འདི་
ལྟར་བཤད་པར་བྱ་སྟེ། བྱས་པ་སྒྲ་མི་རྟག་པར་སྒྲུབ་པའི་རང་བཞིན་གྱི་རྟགས་ཡང་དག་
མ་ཡིན་ཡང་རང་བཞིན་གྱི་རྟགས་ཡང་དག་གི་མཚན་གཞི་སྟོང་བར་འགྱུར་བའི་སྐྱོན་མེད་
དེ། སྲ་ཞིང་འཐས་པ་ས་ཕྱོགས་སའི་ཁམས་སུ་སྒྲུབ་པའི་རང་བཞིན་གྱི་རྟགས་ཡང་དག་
ཡིན་པའི་ཕྱིར། འདི་ཡང་རྗེའི་དགོངས་པ་ཡིན་སྙམ་པ་ཡོད་དེ། རྩ་ཤེས་ཊིཀ་ཆེན་
ལས། སྲ་བས་ནི་རང་གི་མཚན་གཞི་སའི་ཁམས་སུ་མཚོན་པ་ན་རང་དང་ངོ་བོ་ཐ་མི་
དད་དུ་མཚོན་པ་ཡིན་ལ། སྐྱེ་བས་རང་གི་མཚན་གཞི་འདུས་བྱས་སུ་མཚོན་པ་ན་རང་
གི་མཚན་གཞི་ལས་རྫས་གཞན་གྱི་ཚུལ་གྱིས་མཚོན་པའི་ཕྱིར་རོ། །ཞེས་གསུངས་པའི་ཕྱིར།
དོགས་པ་གཉིས་པའི་ལན་འཕྲོས་དང་བཅས་པ་བཤད་ཟིན་ཏོ། ། དོགས་པ་གསུམ་པའི་
ལན་ནི། གཞན་སྐྱེ་ཁེགས་པ་བདེན་གྲུབ་ཁེགས་པའི་དོན་དུ་འགྱུར་ན་རྗེའི་གསུང་དང་
འགལ་གསུངས་པ་ལ་འདི་ལྟར་དཔྱད་དེ། དེ་ཉིད་ཀྱིས་མཛད་པའི་ཤེར་སྙིང་གི་འགྲེལ་
བར་མ་སྐྱེ་བ་དང་མ་འགག་པ་སོགས་བསྒོམ་ལམ་མཉམ་གཞག་གི་ངོར་སྦྱར་བར་གསུངས་
ཤིང་། དབུ་མ་འཇུག་པའི་བརྒལ་ལན་སྐལ་བཟང་རྣ་རྒྱུན་དུ། འཕགས་པའི་མཉམ་
312



གཞག་གི་གཟིགས་ངོ་ལ་ལྟོས་ཏེ་གཞན་སྐྱེ་འགག་པ་ཡིན་གྱི། འཇིག་རྟེན་པའི་མངོན་
སུམ་གྱི་ཤེས་ངོ་ལ་ལྟོས་ཏེ་དགག་པ་མ་ཡིན་ནོ་ཟེར་ན། ཤེས་བྱ་ཆོས་ཅན། གཞན་སྐྱེ་
མེད་པ་དོན་དམ་བདེན་པ་ཡིན་པར་ཐལ། འདིར་གཞན་སྐྱེ་དགག་པ་ནི་འཕགས་པའི་
མཉམ་གཞག་གི་གཟིགས་ངོ་ལ་དགག་པ་ཡིན་པའི་ཕྱིར། རྟགས་ཁས། འདོད་ན།
གཞན་སྐྱེ་མེད་པ་ཙམ་རང་བཞིན་གྱིས་སྐྱེ་བ་མེད་པའི་དོན་ཡིན་པར་ཐལ། འདོད་པའི་
ཕྱིར། དེ་ཡང་འདོད་ན། མཐའ་བཞི་གང་རུང་ལས་མི་སྐྱེ་བ་དེ། མྱུ་གུ་རིང་བཞིན་
གྱིས་སྐྱེ་མེད་དུ་སྒྲུབ་པའི་ཐ་སྙད་འབའ་ཞིག་སྒྲུབ་པའི་རྟགས་ཡང་དག་ཏུ་ཐལ། འདོད་
པའི་ཕྱིར་ཞེས་བྱུང་བ་ལ་བལྟས་ན། གཞན་སྐྱེ་འགོག་པ་ལ་འཕགས་པའི་གཟིགས་ངོ་ལ་
ལྟོས་ཏེ་འགོག་མི་དགོས་པ་ཁོང་གི་གྲུབ་མཐའ་ཡིན་གདའ་བས། དེ་ལྟ་ན་རྗེའི་གསུང་
དང་འགལ་བའི་ཉེས་པ་དམ་པ་ཉིད་ལ་ཡོད་པར་བདག་གིས་དོགས་ཏེ། རྣམ་བཤད་
དགོངས་པ་རབ་གསལ་ལས། གཞན་སྐྱེ་འགོག་པ་ནི་འཇིག་རྟེན་པའི་ལྟ་བ་ཁོ་ན་ལ་
གནས་ནས་མི་བྱེད་ཀྱི། འཕགས་པའི་དེ་ཁོ་ན་ཉིད་ཀྱི་གཟིགས་པ་ཁས་བླངས་ནས་དོན་
དམ་པར་འགོག་པ་ཡིན་ནོ། །ག་ང་གི་ཚེ་གཞན་སྐྱེ་དགག་པ་འདི་ལ་དོན་ད་མ་པའི་ཁྱད་
པར་སྦྱོར་བ་ཡིན་པ་དེའི་ཚེ་ཞེས་གསུངས་པ་དང་དངོས་སུ་འགལ་འདུག་པའི་ཕྱིར་དང་།
ཡང་དེ་ཉིད་ལས། གཞན་སྐྱེ་འཕགས་ པའི་དོན་དམ་ གྱི་ གཟིགས་ངོར་བཀག་པ་ལ་
འཇིག་རྟེན་གྱིས་གནོད་པ་མ་ཡིན་ནོ། ། ཞེས་དང་། གཞན་སྐྱེ་ཡོད་པ་འཇིག་རྟེན་གྱི་
མཐོང་བས་འགོག་ནུས་པ་མ་ཡིན་ཏེ། རྒྱུ་འབྲས་རང་བཞིན་གྱིས་ངོ་བོ་ཐ་དད་པ་འགོག་
པ་ནི་དེ་ཁོ་ན་ཉིད་ལ་དཔྱོད་པའི་རིགས་པ་ལ་ངེས་པར་ལྟོས་པའི་ཕྱིར་རོ། །ཞེས་གསུངས་
པ་ དང་ འགལ་ བར་ མངོན་ སུམ་ གྱིས་ གྲུབ་ པའི་ ཕྱིར། ། དོགས་ པ་ བཞི་ བའི་ ལན་ ནི།
བདེན་པར་གྲུབ་ན་བདེན་པའི་གཅིག་དང་དུ་མ་གང་རུང་ལས་མ་འདས་སོ་སྙམ་དུ་ངེས་
པ་ཙམ་དེ་སྒྲུབ་ཀྱི་ཁྱབ་པ་ངེས་པའི་ཚུལ་དུ་མི་འཐད་ཅེས་དོགས་མོད། དེ་འདྲ་བའི་དེ་
སྒྲུབ་ཀྱི་ཁྱབ་པ་ངེས་པའི་ཚུལ་དུ་སུས་ཀྱང་གསུངས་པ་མེད་ལ། འོན་ཀྱང་དེ་སྒྲུབ་ཀྱི་
ལྡོག་ཁྱབ་ངེས་ པའི་ ཡན་ལག་ཙམ་དུ་ གསུངས་པ་ནི་དགོས་པ་དང་བཅས་པ་ཡིན་ཏེ།
དབུ་མ་རྒྱན་གྱི་ཟིན་བྲིས་ལས། རང་བཞིན་ཡོད་པར་འགྱུར་བ་སོགས་ཀྱིས་གཅིག་དང་
དུ་མ་ལ་ཕུང་སུམ་སེལ་བ་འདི། གཅིག་དང་དུ་མ་མ་གཏོགས་པ། །ཞེས་སོགས་ཀྱི་ལྡོག་
313



ཁྱབ་སྒྲུབ་པའི་སྐབས་སུ་འཆད་མོད་ཀྱང་། འདིར་བཤད་པ་ནི་རྟགས་འདི་ཁྱབ་བྱེད་མ་
དམིགས་པར་བསྟན་པའི་ཕྱིར་དུ་ཡིན་ཏེ། རང་བཞིན་ལ་གཅིག་དང་དུ་མ་གང་རུང་
གིས་ཁྱབ་པ་དང་། ཁྱབ་བྱེད་དེ་གཉིས་བཀག་པ་རྟགས་སུ་སྟོན་པའི་ཕྱིར་རོ། །འདི་ནི་
དཀའ་འགྲེལ་གྱི་དགོངས་པའོ། ། ཞེས་གསུངས་པ་ལྟར་ཡིན་ནོ། །དོཔ།ས་པ་གནང་བའི་
ལན་ནི་དེ་ཙམ་མོ། །གཉིས་པ་འབྲེལ་པ་དོན་གསལ་ལས་བཤད་པའི་ཚུལ་ལས་འཕྲོས་ཏེ་
ཅུང་ ཟད་དཔྱད་ན། ཆ་བཅས་ཀྱང་ཡིན་བདེན་གྲུབ་ཀྱི་གཅིག་ཀྱང་ཡིན་ པའི་གཞི་
མཐུན་མདོ་སྡེ་བས་ཁས་ལེན་ཏེ། དེས་སྔོན་པོ་ལྟ་བུ་རང་གི་ཆ་དུ་མ་དང་བཅས་པ་ཡིན་
པས་ཆ་བཅས་དང་། དངོས་པོར་གྱུར་པའི་ གཅིག་ཡིན་པས་དོན་དམ་པར་གྲུབ་པའི་
གཅིག་ཀྱང་ཡིན་ཟེར། དངོས་པོ་རྣམས་དོན་དམ་པར་གྲུབ་ལུགས་ནི་བློ་དོན་དམ་པ་
སྣང་ཡུལ་མ་འཁྲུལ་བའི་མངོན་སུམ་གྱི་སྣང་ཡུལ་ཡིན་པའི་རྒྱུ་མཚན་གྱིས་ཟེར་རོ། །དེ་ལ་
དབུ་མ་པས་གནོད་པ་བརྗོད་ཚུལ་ནི། སྔོན་པོ་ཆོས་ཅན། སྔོན་པོའི་རང་མཚན་ལ་མ་
འཁྲུལ་བའི་དབང་མངོན་ལ་རགས་པ་དང་ཆེ་བཅས་སུ་སྣང་བར་ཐལ། སྔོན་པོ་རང་གི་
མཚན་ཉིད་ཀྱིས་རགས་པ་དང་ཆ་བཅས་སུ་གྲུབ་པའི་ཕྱིར། འདོད་ན་། དེ་ལ་སྔོན་
པོའི་ཆ་ཤས་དང་སྔོན་པོ་གཉིས་ཆ་དང་ཆ་ཅན་དུ་སྣང་ བར་ཐལ། འདོད་པའི་ཕྱིར།
འདོད་ན། དེ་ལ་སྔོན་པོའི་ཆ་ཤས་རྣམས་སྔོན་པོ་ལས་ལོགས་སུ་སྣང་བར་ཐལ་ལོ། །དེ་
ལྟར་ན་ཆ་དང་ཆ་ཅན་ངོ་བོ་ཐ་དད་དུ་འགྱུར་བས་ཆ་བཅས་མི་སྲིད་ པར་འགྱུར་ཞེས་
འཆད་པ་ལ། ཕར་ཕྱིན་རྣམ་བཤད་སྙིང་པོ་རྒྱུན་ལས། ཆེ་བཅས་ཀྱང་ཡིན་ཞེས་པ་
ནས། གཞན་དུ་ན་ཆ་བཅས་མི་སྲིད་པར་འགྱུར་བའི་ཕྱིར་རོ། །ཞེས་གསུངས་པའི་ཕྱིར།
དེ་ཡང་དབུ་མ་བས་རིག་པས་ཕུལ་བ་ཡིན་གྱི། ཕྱོགས་སྔ་མས་སྔོན་འཛིན་དབང་ཤེས་ལ་
སྔོན་པོ་རགས་པར་སྣང་ཞེས་ཁས་མི་ལེན་ཏེ། རགས་པ་རྫས་སུ་མ་གྲུབ་པས་དབང་ཤེས་
ལ་སྣང་དུ་མེད་པར་ཁས་ལེན་པའི་ཕྱིར། ། སྡེ་བདུན་ཡིད་ཀྱི་མུན་སེལ་ལས། འོ་ན་སྔོན་
པོ་རགས་པར་འདོད་པ་དང་། སྔོན་པོ་སྔོན་འཛིན་མིག་ཤེས་ལ་དངོས་སུ་སྣང་བར་
འདོད་པ་དང་། བློ་མ་འཁྲུལ་ བ་ ལ་ཆ་བཅས་སུ་སྣང་མི་སྲིད་པར་འདོད་པ་རྣམས་
འགལ་ལོ་ཞེ་ན། མི་འགལ་ཏེ། སྔོན་པོ་རགས་པ་ཡིན་ཞིང་སྔོན་པོ་སྔོན་འཛིན་མིག་
ཤེས་ལ་དངོས་སུ་སྣང་བ་ཡིན་ཡང༌། སྔོན་པོ་རགས་པ་ཡིན་པར་སྔོན་འཛིན་མིག་ཤེས་
314.



ལ་སྣང་བ་མ་ཡིན་པའི་ཕྱིར་ཞེས་སོགས་གསུངས་པའི་ཕྱིར། དེ་ལྟར་བྱས་པ་ལ་ཁོ་ན་རེ།
དེ་ མི་འཐད་ པར་ ཐལ། སྔོན་ པོ་ ཆ་ བཅས་ སུ་ མངོན་ སུམ་ ལ་སྣང་དགོས་ པའི་ ཕྱིར།
དེར་ཐལ། བུམ་པ་ཆ་བཅས་སུ་མངོན་སུམ་གྱིས་དངོས་སུ་གྲུབ་པའི་ཕྱིར་ཏེ། རྣམ་
བཤད་སྙིང་པོ་རྒྱུན་ལས། རྩོད་གཞི་བུམ་པ་ལྟ་བུའི་སྟེང་དུ་རྟགས་དེ་མངོན་སུམ་གྱིས་
གྲུབ་ལ། ཞེས་གསུངས་པའི་ཕྱིར་ན། ཤིན་ཏུ་མ་ཁྱབ་སྟེ། འདི་ནི་མངོན་སུམ་ཚད་
མའི་སྟོབས་ཤུགས་ཀྱིས་གྲུབ་པའི་དོན་ཡིན་གྱི་མངོན་སུམ་གྱིས་དངོས་སུ་རྟོགས་པའི་དོན་
མ་ཡིན་ནོ། །དེ་ལྟར་ཁས་ལེན་དགོས་ཏེ། བུམ་པ་ཆ་བཅས་ཡིན་པ་ཀུན་བཏགས་ཡིན་
པས་ ཀུན་བཏགས་དངོས་སུ་རྟོགས་ པའི་ སེམས་ ཅན་ གྱི་དབང་ཤེས་མེད་པའི་ཕྱིར་ཏེ།
སྡེ་བདུན་ཡིད་ཀྱི་མུན་སེལ་ལས། དེས་ན་ཚད་མ་འདི་དག་ལས་མེ་དུ་རྒྱུ་འབྲས་སུ་ངེས་
པ་ན། མེ་ཡོད་སྟོབས་ཀྱིས་དུ་བ་སྐྱེ་བ་དང༌། མེ་མེད་ན་དུ་བ་མེད་པར་ངེས་ནུས་པས་
དུ་ཡོད་ཀྱིས་མེ་ཡོད་པར་སྒྲུབ་ པའི་ཁྱབ་འབྲེལ་མངོན་སུམ་འདི་དག་གིས་འགྲུབ་པར་
བཤད་པ་ཡིན་གྱི། མངོན་སུམ་འདི་དག་གིས་མེའི་འབྲེལ་བའམ་ཁྱབ་འབྲེལ་དངོས་སུ་
འཇལ་བ་ནི་མ་ཡིན་ཏེ། དེ་དག་སྒྲོ་བཏགས་ཡིན་པའི་ཕྱིར་རོ། །ཞེས་གསུངས་པའི་
ཕྱིར། གཞན་ཡང་སེམས་ཙམ་པའི་ལུགས་གཞིར་བཞག་པའི་སྐབས་སུ་ཡང་སྔོན་འཛིན་
དབང་མངོན་འཁྲུལ་ཤེས་ཡིན་པས་དེ་ལ་སྔོན་པོ་རགས་པར་སྣང་བ་དང་ཕྱི་རོལ་དོན་དུ་
གྲུབ་པར་སྣང་བ་ཡིན་ཟེར་དགོས་སམ་སྙམ་མོད། འོན་ཀྱང་དེ་ལ་དོགས་པ་གཉིས་སྐྱེ་
རིགས་ཏེ། སྔོན་འཛིན་དབང་མངོན་ལ་སྔོན་པོ་རགས་པར་སྣང་ཟེར་ན་མཁས་གྲུབ་
རྗེའི་གསུང་དང་འགལ་སྙམ་པ་དང་། དེ་ལ་སྔོན་པོ་ཕྱི་རོལ་དོན་དུ་གྲུབ་པར་སྣང་ཟེར་
ན་ རྒྱལ་ ཚབ་ རྗེའི་ གསུང་ དང་ འགལ་ སྙམ་ པའི་ དོགས་ པ་ གཉིས་ སྐྱེ་ རིགས་ པའི་ ཕྱིར།
ཟུར་དང་པོ་གྲུབ་སྟེ། གཟུང་འཛིན་སྐྱེ་འདྲ་བ་འགོག་པའི་ཐད་ཀྱི་ཊིཀ་ཆེན་རིགས་པའི་
རྒྱ་མཚོ་ལས། ཊིཀ་བྱེད་བ།ཞན་དག་གིས། དབང་ཤེས་ལ་སྔོ་སོགས་རགས་པའི་རྣམ་
པར་སྣང་བ་མདོ་སེམས་གཉིས་ཀའི་ལུགས་ཡིན་པ་ཞེ་བཞག་བྱས་ནས། རྣམ་པ་དེ་ལྟ་བུ་
རྡུལ་ཕྲན་གྱིས་གཏད་པ་མི་འཐད་ཅེས་དགག་པ་བྱས་མོད། དབང་ཤེས་ལ་སྔོན་པོ་
རགས་པའི་རྣམ་པར་སྣང་བར་མདོ་སེམས་སུའང་ཁས་མི་ལེན་པས་བབ་ཅོལ་འབའ་ཞིག་
གོ། ཞེས་གསུངས་པའི་ཕྱིར། ཟུར་གཉིས་པ་གྲུབ་སྟེ། རྣམ་འགྲེལ་ཐར་ལམ་གསལ་
315



བྱེད་ལས། དེས་ན་དབང་ཤེས་ལ་ཕྱི་རོལ་གྱི་དོན་མེད་བཞིན་དུ་གསལ་བར་སྣང་ན་
བདག་རྐྱེན་དབང་པོ་བསླད་པ་སོགས་འཁྲུལ་བའི་རྒྱུ་བཞི་བོ་གང་རུང་ལས་སྐྱེ་བར་འགྱུར་
ལ། དེ་ལྟར་ན་མངོན་སུམ་མ་ཡིན་པར་འགྱུར་ཏེ། འཁྲུལ་རྒྱུ་བཞིས་བསྐྱེད་པ་མངོན་
སུམ་དུ་སྡེ་བདུན་འགྲེལ་བ་དང་བཅས་པ་གང་ནས་ཀྱང་མ་བཤད་དོ། ། ཞེས་གསུངས་
པའི་ཕྱིར། འོ་ན་ལུང་དེ་དག་གི་དོན་ཅི་ལྟར་འགྲེལ་ཞེ་ན། ལུང་གཉིས་པའི་དོན་ནི།
ཚད་མ་རིགས་རྒྱན་ལས། གཟུགས་འཛིན་དབང་ཤེས་དང་ཟླ་བ་གཉིས་སྣང་གི་དབང་
ཤེས་གཉིས་མེད་པ་གསལ་སྣང་ཅན་གྱི་བློར་མཚུངས་ཀྱང་མངོན་སུམ་ཡིན་མིན་གྱི་ཁྱད་
པར་ཡོད་དེ། གཟུགས་འཛིན་དབང་ཤེས་དེ་བག་ཆགས་བརྟན་བྱུང་གི་དབང་ཤེས་
ཡིན་ལ། ཟླ་བ་གཉིས་སྣང་གི་དབང་ཤེས་ནི་འཁྲུལ་རྒྱུ་བློ་བུར་བས་བསླད་པའི་ཤེས་པ་
ཡིན་པའི་ཕྱིར། ཞེས་གསུངས་པ་ལྟར་སྔོན་འཛིན་དབང་ཤེས་ལ་སྔོན་པོ་ཕྱི་རོལ་དོན་དུ་
སྣང་བ་འཕྲལ་གྱི་འཁྲུལ་རྒྱུས་བསླད་པ་མ་ཡིན་གྱི་ཕུགས་ཀྱི་འཁྲུལ་རྒྱུས་བསླད་ཅེས་པའི་
དོན་ཡིན་པས་ལུང་གཉིས་པ་དང་འགལ་བའི་སྐྱོན་མེད་པ་ཡིན་ནོ། །ལུང་དང་པོའི་དོན་
ནི། སེམས་ཙམ་པ་ཁ་ཅིག་གིས་དེ་ལྟར་འདོད་ཅེས་པའི་དོན་ཡིན་ཟེར་དགོས་སམ།
ཡང་ན་སྔོན་པོ་རགས་པ་ཡིན་པའི་རང་ལྡོག་མི་སྣང་ཞེས་པའི་དོན་ནོ། །སྤྱིར་སེམས་ཙམ་
པའི་ལུགས་ལ་དབང་ཤེས་ལ་རགས་སྣང་ཡོད་དགོས་པ་འདྲ་སྟེ། བུམ་འཛིན་དབང་
ཤེས་ལ་བུམ་པ་གོ་ས་གནོན་ནུས་ཀྱི་གོང་བུ་ཆེན་པོར་སྣང་པའི་ཕྱིར་དང་། གྲུབ་མཐའ་
ལྷུན་ པོའི་ མཛེས་ རྒྱན་ ལས་ ཀྱང་། དེ་ ཡང་ རྣམ་ བདེན་ བརྫུན་ རྩོད་ པའི་ གཞི་ ནི།
དབང་ཤེས་ལ་སྔོ་སེར་དཀར་དམར་སོགས་རགས་པའམ་དུ་མ་བསགས་པའི་རྣམ་པར་
སྣང་བ་དང་། ཁ་དོག་ཐ་དད་པའི་རྣམ་པར་སྣང་བ་དང་། ཆ་དུ་མ་འདུས་པའི་གོ་ས་
གནོན་པའི་ཚུལ་དུ་སྣང་བ་ཡིན་པར་རྒྱལ་ཚབ་ཐམས་ཅད་མཁྱེན་པས་བཤད་ལ། ཞེས་
གསུངས་པ་ལྟར་རྒྱལ་བ་དགེ་འདུན་གྲུབ་ལ་སོགས་པའི་རང་རེའི་མཁས་པ་ཕལ་ཆེ་བས་
བཞེད་འདུག་པ་ལྟར་འཐད་དམ་སྙམ་མོ། །གཉིས་པ་འགལ་ཟླ་དམིགས་པའི་གཏན་
ཚིགས་བཤད་པ་ལ། དེ་ལ་མཐའ་ཡས་པ་ཡོད་ཀྱང་རེ་ཞིག་ཐལ་འགྱུར་བའི་ལུགས་ལ་
བག་ཆགས་བཞག་པའི་ཆེད། རིགས་པའི་རྒྱལ་པོ་རྟེན་འབྲེལ་གྱི་གཏན་ཚིགས་ལ་ཅུང་
ཟད་དཔྱད་ན། ཐལ་འགྱུར་བ་འདི་པའི་ལུགས་ཀྱི་རྟེན་འབྲེལ་ངེས་པ་ལ་རྟོག་ པས་
316



བཏགས་ཙམ་ངེས་དགོས་ པའི་གནད་ཀྱིས། བདེན་མེད་སྒྲུབ་བྱེད་ཀྱི་འབྲེལ་ ཟླ་་་་
དམིགས་པའི་གཏན་ཚིགས་ཀྱི་གནད་ཐམས་ཅད་རྟེན་འབྲེལ་ཉིད་ལ་ཐུག་པ་ཡིན་ནོ། །
དེའི་ཕྱིར་དེ་ལ་རིགས་པའི་རྒྱལ་པོ་ཞེས་བྱ་སྟེ། རྒྱལ་སྲིད་ཀྱི་དོན་ཐམས་ཅད་རྒྱལ་པོ་ལ་
ཐུག་པ་བཞིན་ནོ། །དེ་ལྟ་བུ་གཏན་ཚིགས་ཀུན་གྱི་གནད་རྟེན་འབྲེལ་ལ་ཐུག་ཚུལ་ཡོད་དེ།
མྱུ་གུ་སྐྱེ་ཞེས་པའི་བཏགས་དོན་བཙལ་བ་ན་མཐའ་བཞི་ལ་སོགས་པ་གང་ལས་ཀྱང་མི་སྐྱེ་
བར་ངེས་པ་རྙེད་པར་འགྱུར་ལ། ངེས་པ་དེ་ཉིད་ཀྱིས་མྱུ་གུའི་སྐྱེ་བ་མིང་རྐྱང་ཙམ་དུ་
ངེས་པར་འགྱུར་ཞིང་། མིང་ཙམ་ཡིན་པའི་གནད་ཀྱིས་དེའི་བཏགས་དོན་བཙལ་ན་
མཁའ་བཞི་ལ་སོགས་པ་གང་ལས་ཀྱང་མི་སྐྱེ་བར་ངེས་དགོས་པས། དེའི་ཕྱིར་བདེན་
མེད་སྒྲུབ་པའི་གཏན་ཚིགས་ཀུན་སྤྱི་གནད་རྟེན་འབྲེལ་གྱི་རིགས་པ་ལ་བརྟེན་པར་སོང་བ་
ཡིན་ནོ། ། དེ་ལྟ་བུ་འབྲེལ་ཟླ་མ་དམིགས་པའི་གཏན་ཚིགས་ཀུན་གྱིས་ཀྱང་རང་བཞིན་
གྱིས་གྲུབ་པར་འཛིན་པའི་རྟག་ལྟ་དང་ཡེ་མེད་དུ་འཛིན་པའི་ཆད་ལྟ་གཉིས་ཀྱི་ཞེན་ཡུལ་
རྣམ་བཅད་ལ་བཀག་ནས་དབུ་མའི་ལྟ་བ་སྐྱེད་ཅིང་། ལྟ་བ་དེས་རྟག་ལྟ་འགོག་པ་ནི།
རང་བཞིན་གྱིས་གྲུབ་པའི་འབྲེལ་ཟླ་བཏགས་དོན་བཙལ་མཐར་རྙེད་པ་འགོག་པ་དེ་དོན་
གྱིས་རྟགས་སུ་སོང་བའི་ལག་རྗེས་དང་། དེས་ཆད་མཐའ་འགོག་པ་ནི། རང་བཞིན་
གྱིས་གྲུབ་པའི་འགལ་ཟླ་རྟེན་འབྱུང་དོན་གྱིས་རྟགས་སུ་སོང་བའི་ལྡོག་ཆ་ནས་ཡིན་པས།
དེའི་ཕྱིར་རྟེན་འབྲེལ་གྱི་གནད་ལ་མ་ཐུག་པར་འབྲེལ་ཟླ་མ་དམིགས་པའི་གཏན་ཚིགས་
ཙམ་གྱིས་རང་བཞིན་མེད་པའི་ལྟ་བ་སྐྱེད་མི་ཐུབ་པོ། །འོ་ན་རྣམ་ལྔ་རྣམ་བདུན་ལ་སོགས་
པའི་གཏན་ཚིགས་འགལ་ཟླ་དམིགས་པའི་རྟགས་སུ་ཐལ། །དེ་དག་གི་གནད་རྟེན་འབྲེལ་
ལ་ཐུག་པ་དེའི་ཕྱིར་ཞེ་ན་སྐྱོན་མེད་དེ། མངོན་སུམ་ལེའུ་ལས། དགག་པ་ཉིད་ནི་
ཐམས་ཅད་དུ། ། མི་དམིགས་པ་ལས་འགྲུབ་པ་ཡིན། ། ཚད་མས་གྲུབ་པར་སྨྲ་རྣམས་
ཀྱིས། ། དོན་གྱིས་བཟློག་པ་ཉིད་ལས་ཡིན། ། ཞེས་གསུངས་པའི་ཕྱིར། དེའི་དོན་ཡོད་
དེ། དགག་བྱ་མེད་དགག་འགོག་པའི་སྐབས་ཐམས་ཅད་དུ་དགུག་བྱེད་ཚད་མས་མ་
དམིགས་པ་དོན་གྱིས་རྟགས་སུ་སོང་བ་ལས་བསྒྲུབ་དགོས་པ། དཔེར་ན་ཡོད་པའི་དོན་
ཚད་མས་བསྒྲུབ་དགོས་པར་སྨྲ་བ་རྣམས་ཀྱིས་ཀྱང་མེད་པར་འཇོག་པ་ན་ཡོད་པའི་བཟློག་
ཕྱོགས་ཚད་མས་མ་དམིགས་པ་ཉིད་ལས་འཇོག་དགོས་པ་བཞིན་ཞེས་པའོ། །དེ་ལ་འོ་ན་
317



གྲང་རེག་འགོག་པ་ལ་མེ་ཡོད་རྟགས་སུ་འགོད་མི་རིགས་པར་ཐལ། དགག་བྱ་འགོག་པ་
ལ་དེ་ཚད་མས་མ་དམིགས་པ་དོན་གྱིས་རྟགས་སུ་འགྲོ་དགོས་པ་དེའི་ཕྱིར་ཞེ་ན་དེ་ཡང་
སྐྱོན་མེད་དེ། དེ་ཉིད་ལས། དགག་པ་དེའམ་དེ་རྒྱུ་དང་། །འགལ་བ་བརྗོད་པ་མཐོང་
གང་ཡིན། ། དེ་ཡང་དེ་ཡི་ཚད་མ་ཉིད། ། མེད་ པ་འཕེན་པར་བྱེད་པ་ཡིན། ། ཞེས་་་་་
གསུངས་པའི་ཕྱིར། དེའི་དོན་ནི། གྲང་རེག་འགོག་པ་ལ་དེ་དང་འགལ་བ་མེའམ་
གྲང་འབྲས་སྤུ་ལོང་བྱེད་འགོག་པ་ལ་དེའི་རྒྱུ་གྲང་རེག་དང་འགལ་བ་མེ་ཡོད་རྟགས་སུ་
བརྗོད་པ་མཐོང་བ་གང་ཡིན་པ་དེ་ཡང་། མེ་དམིགས་པའི་གཞི་དེར་གྲང་རེག་དམིགས་
པའི་ཚད་མ་མེད་པ་ཉིད་འཕེན་པར་བྱེད་པ་སྟེ་དོན་གྱིས་གྲང་རེག་ཚད་མས་མ་དམིགས་
པ་ལ་བརྟེན་པར་སོང་བ་ཡིན་ཞེས་པའོ། ། དེའི་ཕྱིར་འབྲེལ་བླ་མ་དམིགས་པའི་གཏན་
ཚིགས་ཐམས་ཅད་ཀྱི་གནད་རྟེན་འབྲེལ་གྱི་རྟགས་ལ་ཐུག་པ་ཡིན་ཏེ། སྟོང་ཐུན་ལས།
དེ་ལྟར་མཐའ་བཞིའི་སྐྱེ་བ་འགོག་པའི་རིགས་པ་མང་དུ་གསུངས་པ་ ཐམས་ཅད་ཀྱང་
མཐར་གཏུགས་ན་ཕྱི་ནང་གི་དངོས་པོ་མཐའ་དག་རང་རང་གི་རྒྱུ་རྐྱེན་ལ་བརྟེན་ནས་
འབྱུང་བ་ཉིད་ཀྱི་རྟགས་ཀྱིས་དངོས་པོ་རྣམས་རང་གི་མཚན་ཉིད་ཀྱིས་གྲུབ་པ་འགོག་པའི་
རྟེན་འབྲེལ་ གྱི་ གཏན་ཚིགས་ཉིད་ལ་རག་ལས་པ་ཡིན་ཏེ། ཞེས་གསུངས་པའི་ཕྱིར།
སྤྱིར་ཐལ་འགྱུར་པའི་ཐུན་མོང་མ་ཡིན་པའི་ཁྱད་ཆོས་བརྒྱད་སོགས་རྟོགས་དཀའ་བའི་
གནས་མང་དུ་ཡོད་ཀྱང་དེའི་ནང་ནས་ཤིན་ཏུ་འཆར་དཀའ་ཤོས་ནི་རྟེན་འབྲེལ་ཟབ་མོ་
འདི་རང་ཡིན་ཏེ། ལྷག་མཐོང་ཆེན་མོ་ལས། དེ་འདྲ་བའི་སྣང་སྟོང་ལ་ངེས་པ་འདྲེན་
པ་གཉིས་ཚོགས་དེ་སྲིད་མཐའ་ཙམ་དུ་སོང་བས་དབུ་མའི་ལྟ་བ་ཤིན་ཏུ་རྟོགས་དཀའ་ཞེས་
དང༌། དཀའ་ས་ནི་རང་གི་ངོ་བོས་རང་བཞིན་མ་ལུས་པར་ཁེགས་པ་དང༌། རང་
བཞིན་མེད་པའི་གང་ཟག་ལ་སོགས་པ་དེ་ཉིད་ལས་གསོག་པ་བོ་དང་འབྲས་བུ་མྱོང་བ་པོ་
ལ་སོགས་པར་འཇོག་པ་ལ་ངེས་པ་གཏིང་ནས་འདྲོངས་ཏེ་དེ་རྣམས་སུ་འཇོག་ཐུབ་པའི་
གཉིས་ཚོགས་དེ་ཉིད་སྲིད་མཐའ་རུ་སོང་བས་དབུ་མའི་ལྟ་བ་ཤིན་ཏུ་རྟོགས་དཀའ་བ་ཡིན་
ཏེ། ཞེས་གསུངས་པ་ལྟར། སྣང་སྟོང་གཉིས་ཚོགས་ལ་ངེས་པ་འདྲེན་ཚུལ་དེ་འདི་
བའི་ལུགས་ཀྱི་རྟེན་འབྲེལ་ཟབ་མོ་ཞེས་བྱ་བ་དེ་ཡིན་ཞིང༌། སྣང་སྟོང་གཉིས་གཅིག་
གྲོགས་སུ་གཅིག་འགྲོ་ཞེས་བྱ་བའང་དེ་ཡིན། སྟོང་བ་དང་རྟེན་འབྱུང་གཉིས་རྒྱུ་འབྲས་
318



སུ་འཆར་ཚུལ་ཡང་འདི་ལ་ཚང་དགོས། སྟོང་བ་རྟེན་འབྱུང་གི་དོན་དང་རྟེན་འབྱུང་
སྟོང་བའི་དོན་དུ་འགྲོ་ཞེས་བྱ་བའང་དེ་ཡིན་ནོ། །དེ་ཡང་ཅི་ལྟར་ཡིན་ཞེ་ན། གུང་ཐང་
བ་དཀོན་མཆོག་བོསྟན་པའི་སྒྲོན་མེས། བསྟོད་པ་དོན་ལྡན་གྱི་རང་འགྲེལ་དུ། དེས་
ན་དེ་གཉིས་གཅིག་གཅིག་གི་དོན་དུ་འགྲོ་ཚུལ་ནི། ལྟོ་ལྡིར་བ་བུམ་པའི་དོན་དུ་བཞག་
པ་ལྟ་བུ་མ་ཡིན་ཞིང་། གཅིག་དངོས་སུ་བརྗོད་པའི་སྒྲས་ཅིག་ཤོས་དོན་གྱིས་འཕངས་
པའང་མ་ཡིན། གཅིག་དངོས་སུ་རྟོགས་པའི་ཚེ་གཅིག་ཤུགས་ལ་རྟོགས་པའམ་མ་ཡིན་
གྱི། རང་བཞིན་མེད་པ་ཤེས་པའི་དབུ་མ་པའི་བློ་ངོར་གཅིག་གིས་གཅིག་ལ་གོ་བ་སྟེར་
ལུགས་ཞིག་ཡིན་པར་རྩ་ཤེས་ཊིཀ་ཆེན་ལས་གསུངས་སོ། །དེའི་དོན་དུ་བྱས་ཏེ་དགའ་
བློའི་ལྟ་ཁྲིད་ལས། དང་པོར་ལྟ་བ་འཚོལ་བའི་ཚེ་རྟེན་འབྲེལ་གྱི་སྟོབས་ཀྱིས་སྟོང་ཉིད་
ངེས་པ་དང་། རྗེས་སུ་སྟོང་ཉིད་རྟོགས་པའི་མཉམ་གཞག་དེའི་སྟོབས་ཀྱིས་རྗེས་ཐོབ་ལ་
རྟེན་འབྲེལ་སྒྱུ་མ་ལྟ་བུར་འཆར་བའི་དོན་དུ་བཤད་མོད་ཀྱང་། དེ་ལ་མཐའ་གཉིས་ཅིག་
ཅར་སེལ་ཚུལ་མ་ཚང་ཞིང་དེ་ཙམ་ཞིག་རང་རྒྱུད་པས་ཀྱང་འདོད་པས། ལུགས་འདིའི་
ཐུན་མོང་མ་ཡིན་པ་རང་གི་ངོ་བོས་མ་གྲུབ་པ་ལ་གོ་བ་སྟེར་ཕུལ་ཆུང་བས། དེས་ན་འདི་
བཞིན་འཆད་དགོས་ཏེ། དཔེར་ན་བྲན་ཞིག་ལ་བྱ་བ་དེ་འདྲ་ཞིག་བྱེད་རྒྱུ་ཨེ་ཡིན་དྲིས་
པར། དེའི་ཚོད་ངེད་ཀྱིས་མི་ཤེས་ཞེས་ལན་བཏབ་ན་རྗེ་བོའི་དབང་ལ་ལྟོས་དགོས་པར་
གོ་བ་དང་། སྔ་མའི་ལན་དུ་རྗེ་བོས་ཤེས་མོད་ཅེས་ལན་བཏབ་ན་རང་ལ་དེའི་དབང་
མེད་པར་དོན་གྱིས་གོ་བ་བཞིན། རང་བཞིན་གྱིས་མེད་ ཅེས་བཤད་པ་ན་དེའི་དོན་
གཏན་མེད་དུ་མི་གོ་བར་རྒྱུ་རྐྱེན་རྟེན་འབྲེལ་ཚོགས་པ་ལ་ལྟོས་པའི་དོན་དུ་གོ་བ་དང་།
རྟེན་འབྱུང་ཞེས་བཤད་པ་ན་བྱུང་བ་ཙམ་ཞིག་མི་གོ་བར་གཞན་ལ་ལྟོས་པའི་རང་དབང་
མེད་པར་གོ་ཞིང་དེ་ནི་རང་བཞིན་མེད་པའི་དོན་ཡང་ཡིན་ཞེས་གསུངས་སོ། ། རྒྱལ་ཚབ་
ཐམས་ཅད་མཁྱེན་པས། དཀའ་གནས་བརྒྱད་ཀྱི་ཟིན་བྲིས་ལས། སྟོང་བ་རྟེན་འབྱུང་
གི་དོན་ཞེས་པ་མིང་དོན་དུ་མི་འཐད་དེ། སྟོང་བ་མི་རྟོགས་པར་རྟེན་འབྱུང་མི་རྟོགས་
པར་འགྱུར་བའི་ཕྱིར། ཡུལ་ཡུལ་ཅན་གྱི་དོན་ཡང་མ་ཡིན་ཏེ། རྟེན་འབྱུང་དེའི་ཡུལ་
ཅན་མ་ཡིན་པའི་ཕྱིར། བརྗོད་བྱ་རྗོད་བྱེད་ཀྱི་དོན་ཡང་མ་ཡིན་ཏེ། རྟེན་འབྱུང་དེའི་
རྗོད་བྱེད་མ་ཡིན་པའི་ཕྱིར། དངོས་ཤུགས་ཀྱི་དོན་དུ་ཡང་མི་རུང་སྟེ། རྟེན་འབྱུང་
319



དངོས་སུ་རྟོགས་པས་སྟོང་བ་ཤུགས་ལ་རྟོགས་པ་མི་རུང་བའི་ཕྱིར། རྣམ་བཅད་ཡོངས་
གཅོད་ཀྱི་དོན་ཡང་མ་ཡིན་ཏེ། རྟེན་འབྱུང་ཡོངས་སུ་བཅད་ཀྱང་སྟོང་བ་རྣམ་པར་
བཅད་མི་ནུས་པའི་ཕྱིར། འོ་ན། སྟོང་བ་རྟེན་འབྱུང་གི་དོན་ཞེས་པའི་ཚིག་བརྗོད་
བྱས་དབེན་པ་ཡིན་ནམ་ཞེ་ན། ལྟ་བ་མ་གོ་གོང་གི་གང་ཟག་ལ་ལྟོས་ནས་སྟོང་བ་རྟེན་
འབྱུང་གི་དོན་དུ་ཁོ་བོ་ཅག་མི་སྨྲ་ཡི། རང་བཞིན་རྡུལ་ཙམ་ཡང་མེད་པར་རྟོགས་པའི་
ཤེས་རབ་སྐྱེས་པ་ན། ཆོས་རྣམས་ཀྱི་ཡོད་པ་རང་ངོས་ནས་ཅུང་ཟད་ཀྱང་བཞག་ཏུ་མེད་
པར་རྟོགས་ཤིང་། གཞན་ལ་ལྟོས་པའི་ཡོད་པ་ཁོ་ན་མཐོང་བ་ན་ལྟོས་པ་ཞེས་པའི་སྒྲའི་
དོན་དངོས་སུ་ངེས་པ་ན་རང་ངོས་ནས་གྲུབ་པས་སྟོང་བ་ཤུགས་ལ་ངེས་ཤིང་། སྟོང་བ་
དངོས་སུ་འདྲེན་པའི་བློ་དེ་མ་ཐག་འདྲེན་པར་བྱེད་པ་ལ་སྟོང་བ་རྟེན་འབྱུང་གི་དོན་དུ་
གསུངས་པ་ཡིན་ནོ་ཞེས་གསུངས་སོ། །རྗེ་རིན་པོ་ཆེས་རྩ་ཤེས་རབ་བྱེད་ཉེར་བཞི་བའི་
ཊིཀ་ཆེན་དུ། གལ་ཏེ་རང་བཞིན་གྱིས་གྲུབ་པས་སྟོང་བའི་དོན་རྟེན་འབྱུང་གི་དོན་ཡིན་
ནོ་ཞེས་མང་དུ་གསུངས་ན་འདིའི་དོན་གང་ཡིན། ཇི་ལྟར་ལྟོ་ལྡིར་བ་བུམ་པའི་འཇོག་
བྱེད་ལྟ་བུའི་དོན་ཡིན་ན་ནི། འབྲས་བུ་རྣམས་རྒྱུ་རྐྱེན་ལ་བརྟེན་ནས་འབྱུང་བར་ངེས་
པའི་བློ་དེ་ཉིད་ཀྱིས་སྟོང་བའི་དོན་ཡང་ངེས་པར་འགྱུར་བས་མི་རིགས་སོ། །འོན་ཏེ་རྟེན་
འབྲེལ་རྗོད་བྱེད་ཀྱི་སྒྲའི་དོན་ཉིད་སྟོང་བའི་དོན་དུ་འདོད་ནའང་གནོད་པ་དེ་ཉིད་ཡོད་
དོ། །ཅི་སྟེ་རྟེན་འབྲེལ་དངོས་སུ་ངེས་པའི་ཤུགས་ཀྱིས་དོན་ལ་འདོད་ན་ཡང་སྔར་ལྟར་མི་
འཐད་པས་འདིའི་དོན་གང་ཡིན་སྙམ་ན་དེ་ལྟར་ནི་མི་འདོད་དེ། འོ་ན་ཅི་ལྟར་འཇོག་
སྙམ་ན། སྟོང་བའི་དོན་རྟེན་འབྱུང་གི་དོན་དུ་འགྲོ་བ་ནི། རང་བཞིན་གྱིས་གྲུབ་པ་
ཚད་མས་ཁེགས་པའི་དབུ་མ་བ་རྣམས་ལ་ཡིན་གྱི་གཞན་ལ་མ་ཡིན་ནོ། །དེ་འདྲ་བའི་དབུ་
མ་བ་ལ་ནི་ཕྱི་ནང་གི་དངོས་པོ་རྣམས་རྒྱ་ལ་རག་ལས་པའི་རྟེན་འབྱུང་དུ་དངོས་སུ་ངེས་པ་
ན་བློ་དེ་ཉིད་ཀྱི་མཐུ་ལ་བརྟེན་ནས་རང་བཞིན་གྱིས་ཡོད་པས་སྟོང་བའི་དོན་དུ་ངེས་པར་
འགྱུར་རོ། །རང་བཞིན་གྱིས་གྲུབ་པ་གཞན་ལ་ལྟོས་པ་མེད་པར་རྟོགས་ཤིང་། དེ་དང་
རྟེན་འབྱུང་གཉིས་འགལ་བར་ཚད་མས་རྟོགས་པའི་ཕྱིར་རོ། །དེས་ན་རྟེན་འབྱུང་ཉིད་
ཀྱིས་རང་བཞིན་གྱིས་ཡོད་པ་ཁེགས་པའི་སྟོང་ཉིད་ལ་ངེས་པ་རྙེད་པས་ནི། ནམ་མྱུ་གུ་
ལ་སོགས་པ་རྒྱུ་རྐྱེན་ལ་ལྟོས་པར་མཐོང་བ་དང་ཐོས་པ་དང་དྲན་པའི་མོད་ལ་རྒྱུ་མཚན་དེ་
320



ཉིད་ཀྱིས་རང་བཞིན་མེད་པའི་ཚུལ་སེམས་པ་ལ་གོམས་པར་བྱའོ། །ཞེས་གསུངས་སོ། །
རྗེའི་གསུང་འདི་ལ་འབྲུ་ནོན་པའི་ཚུལ་གྱིས་ཅུང་ཟད་བཤད་ན། ལྷག་མཐོང་ཆེན་མོ་
ལས། རང་བཞིན་གྱིས་གྲུབ་པ་དང་རང་དབང་ཅན་རྣམ་གྲངས་སུ་གསུངས་པ་ལྟར།
རང་བཞིན་གྱིས་གྲུབ་ན་རང་དབང་ཅན་ཡིན་དགོས། རང་དབང་ཅན་ཡིན་ན་རང་གི་
ངོས་ནས་ཚུགས་ཐུབ་པ་ཞིག་དགོས་པའི་གནད་ཀྱིས་སུ་དབང་བོ་རྟུལ་ཡང་རང་དབང་
ཅན་ཡིན་ན་གཞན་ལ་རག་ལས་མ་དགོས་པ་ཤེས་པས། དེས་ན་རྟེན་འབྲེལ་གྱི་རྟགས་
ཀྱིས་མྱུ་གུ་རང་བཞིན་གྱིས་མ་གྲུབ་པར་རྟོགས་པའི་རྗེས་དཔག་ནམ་སྐྱེས་པ་ན་རྒོལ་བ་
དེའི་ངོར་མྱུ་གུ་རང་བཞིན་གྱིས་མ་གྲུབ་པ་མྱུ་གུ་རྟེན་འབྱུང་གི་དོན་དུ་གཟོད་འགྲོ་བ་ཡིན་
གྱི་དེའི་སྔོན་དུ་མེད་ཅེས་འཆད་པ་ལ། རྩ་ཤེས་ཊིཀ་ཆེན་དེ་ཉིད་ལས། སྟོང་པའི་དོན་
རྟེན་འབྱུང་གི་དོན་དུ་འགྲོ་བ་ནི། རང་བཞིན་གྱིས་གྲུབ་པ་ཚད་མས་ཁེགས་པའི་དབུ་མ་
བ་ལ་ཡིན་གྱི་གཞན་ལ་མ་ཡིན་ནོ། །ཞེས་གསུངས་པའི་ཕྱིར། རང་རྒྱུད་པ་དག་གིས་
དང་པོར་ཕྱོགས་ཆོས་གྲུབ་དེའི་རྗེས་སུ་ཁྱབ་པ་གྲུབ། འདི་ལ་ཡང་རྟགས་དང་དགག་
བྱའི་ཆོས་ཀྱི་གཞི་མཐུན་འགོག་པ་ལ་སོགས་པའི་ཚད་མ་དུ་མ་བརྒྱུད་དགོས་པར་འདོད་པ་
ལྟ་བུ་མ་ཡིན་པར། ལུགས་འདི་ལ་རྟེན་འབྱུང་གི་རྟགས་ལ་བརྟེན་པའི་དེ་ལྟདྲ་བའི་དབུ་
མ་བ་ནི། ཕྱི་ནང་གི་དངོས་པོ་རྣམས་རྒྱུ་ལ་རག་ལས་པའི་རྟེན་འབྱུང་དུ་དངོས་སུ་ངེས་
པ་སྟེ་དེ་སྒྲུབ་ཀྱི་ཕྱོགས་ཆོས་ངེས་པའི་བློ་ཁོ་ན་ལ་བརྟེན་ནས་བསྒྲུབ་བྱ་ལ་རང་སྟོབས་ཀྱིས་
ངེས་པ་འདྲོངས་པར་འགྱུར་རོ་ཞེས་འཆད་པ་ལ། དེ་ཉིད་ལས། དེ་འདྲ་བའི་དབུ་མ་
བ་ལ་ནི་ཕྱི་ནང་གི་དངོས་པོ་རྣམས་རྒྱུ་ལ་རག་ལས་པའི་རྟེན་འབྱུང་དུ་དངོས་སུ་ངེས་པ་ན་
བློ་དེ་ཉིད་ཀྱི་མཐུ་ལ་བརྟེན་ནས་རང་བཞིན་གྱིས་ཡོད་པས་སྟོང་བའི་དོན་དུ་ངེས་པར་
འགྱུར་རོ། །ཞེས་གསུངས་སོ། ། ལུགས་འདི་ལ་ཕྱོགས་ཆོས་ངེས་པའི་བློ་གཅིག་པུས་དེ་
ལྟར་ངེས་པ་འདྲེན་པའི་རྒྱུ་མཚན་ཡོད་དེ། རྒོལ་བ་དེས་རང་བཞིན་གྱིས་གྲུབ་ན་གཞན་
ལ་རག་མ་ལས་པས་ཁྱབ་པ། མྱུ་གུ་ཆོས་ཅན། གཞན་གང་ལ་ཡང་མི་ལྟོས་པར་ཐལ།
རང་བཞིན་གྱིས་གྲུབ་པའི་ཕྱིར་ཞེས་པའི་ཐལ་འགྱུར་གྱི་བྱེད་པས་རྟོགས་ཟིན་ཅིང་དེའི་ཚེ་
ན་རང་བཞིན་གྱིས་གྲུབ་པ་དང་རྟེན་འབྱུང་གཉིས་འགལ་བར་ཡང་རྟོགས་པའི་ཕྱིར་རོ་
ཞེས་འཆད་པ་ལ། དེ་ཉིད་ལས། རང་བཞིན་གྱིས་གྲུབ་པ་གཞན་ལ་ལྟོས་པ་མེད་པར་
321



རྟོགས་ཤིང་དེ་དང་རྟེན་འབྱུང་གཉིས་འགལ་བར་ཚད་མས་རྟོགས་པའི་ཕྱིར་རོ། །ཞེས་
གསུངས་པའི་ཕྱིར། རྟེན་འབྲེལ་གྱི་རྟགས་ལ་བརྟེན་པའི་ཕན་ཡོན་ནི། དེ་འདྲ་བའི་
རྗེས་དཔག་དེ་ལ་རང་བཞིན་གྱིས་སྟོང་བ་དང་བརྟེན་ནས་འབྱུང་བ་གཉིས་ཚོགས་སྣང་
ཞིང་། དེ་ལ་རང་བཞིན་གྱིས་སྟོང་བར་སྣང་བ་ནི་རྟེན་འབྱུང་དུ་ངེས་པའི་ལག་རྗེས་
དང་། བརྟེན་ནས་འབྱུང་བར་སྣང་བ་ནི་སྟོང་བ་ངེས་པའི་ལག་རྗེས་ཡིན་པས་དེས་ན་
རྟེན་འབྱུང་གི་རྒྱུ་མཚན་ཉིད་ཀྱིས་རང་བཞིན་གྱིས་ཡོད་པ་ཁེགས་པའི་སྟོང་ཉིད་ལ་ངེས་པ་
རྙེད་པའི་དབུ་མ་བ་ནི། ནམ་མྱུ་གུ་ལ་སོགས་པ་རྒྱུ་རྐྱེན་ལ་ལྟོས་པར་མཐོང་མ་ཐག་ནས་
བརྟེན་ནས་སྐྱེ་བའི་རྒྱུ་མཚན་ཁོ་ན་དྲན་པར་བྱས་པའི་སྒོ་ནས་རང་བཞིན་མེད་པའི་ཚུལ་
ལ་ངེས་པ་རྙེད་ནས་གོམས་པར་བྱའོ་ཞེས་འཆད་པ་ལ། དེ་ཉིད་ལས། དེས་ན་རྟེན་
འབྱུང་ཉིད་ཀྱིས་རང་བཞིན་གྱིས་ཡོད་པ་ཁེགས་པའི་སྟོང་ཉིད་ལ་ངེས་པ་རྙེད་པས་ནི།
ནམ་མྱུ་གུ་ལ་སོགས་པ་རྒྱུ་རྐྱེན་ལ་ལྟོས་པར་མཐོང་བ་དང་ཐོས་པ་དང་དྲན་པའི་མོད་ལ།
རྒྱུ་མཚན་དེ་ཉིད་ཀྱིས་རང་བཞིན་མེད་པའི་ཚུལ་སེམས་པ་ལ་གོམས་པར་བྱའོ། ། ཞེས་
གསུངས་སོ། ། དེ་ལ་ཁོ་ན་རེ། མྱུ་གུ་རང་བཞིན་མེད་པར་རྟོགས་པའི་རྗེས་དཔག་ལ་
རྟེན་འབྱུང་སྣང་བ་མི་འཐད་དེ། མེད་དགག་དངོས་སུ་འཛིན་པའི་རྟོག་པ་ལ་མ་ཡིན་
དགག་དང་སྒྲུབ་པ་སྣང་མི་སྲིད་པའི་ཕྱིར་ཞེ་ན། སྐྱོན་མེད་མོད་འོ་ན་ཁྱོད་ལྟར་ན། མྱུ་
གུ་རང་བཞིན་མེད་པར་རྟོགས་པའི་རྗེས་དཔག་ལ་མྱུ་གུ་མི་སྣང་བར་ཐལ། དེ་ལ་མ་
ཡིན་དགག་དང་སྒྲུབ་པ་གང་ཡང་མི་སྣང་བའི་ཕྱིར། རྟགས་ཁས། འདོད་མི་ནུས་ཏེ།
གཟུགས་རང་བཞིན་གྱིས་སྟོང་བར་དངོས་སུ་འཛིན་པའི་རྟོག་པ་ལ་གཟུགས་དང་རང་
བཞིན་གྱིས་སྟོང་བ་གཉིས་ཀ་སྣང་བ་གང་ཞིག བྲམ་ཟེ་ཆང་མི་འཐུང་བར་དངོས་སུ་
འཛིན་པའི་རྟོག་པ་ལ་བྲམ་ཟེ་ཡང་སྣང་བའི་ཕྱིར། དང་པོ་གྲུབ་སྟེ། ལྷག་མཐོང་ཆེན་
མོ་ལས། དེ་ལྟར་ཆོས་རྣམས་ལ་རང་གི་ངོ་བོས་གྲུབ་པ་རྡུལ་ཙམ་ཡང་མེད་པར་བགཏན་
ལ་ཕབ་པའི་རང་བཞིན་གྱིས་སྟོང་བའི་སྟོང་ཉིད་ནི། ། གཟུགས་སོགས་ཀྱི་ཆོས་འདི་དག་
ཁྱད་གཞིར་བྱས་པའི་སྟེང་དུ་ཁྱད་ཆོས་སུ་ཡོད་པས་བློ་གཅིག་གི་ཡུལ་ན་དེ་གཉིས་ཡོད་པ་
མི་འགལ་ཞིང་། ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། སྒོ་མང་རྣམ་
འགྲེལ་གྱི་མཐའ་དཔྱོད་ལས། བྲམ་ཟེ་ཆང་མི་འཐུང་བར་དངོས་སུ་འཛིན་པའི་རྟོག་པ་
322



ལ་བྲམ་ཟེ་ཁྱད་གཞི་དང་ཆང་མི་འཐུང་བ་ཁྱད་ཆོས་སུ་སྣང་དགོས་པས་བྲམ་ཟེ་སྣང་མོད།
རྟོག་པ་དེས་དངོས་ཤུགས་གང་རུང་ལ་འཕངས་པའམ་སྒྲུབ་པའི་ཆོས་གཞན་ནི་མིན་ཏེ།
ཞེས་གསུངས་པའི་ཕྱིར། དེའི་ཕྱིར་མྱུ་གུའི་སྟོང་ཉིད་རྟོགས་པའི་རྗེས་དཔག་ལ་མྱུ་གུ་
སྣང་བ་བསྙོན་དུ་མེད་པའི་ཕྱིར་དེ་ལ་མྱུ་གུ་རྟེན་འབྱུང་དུ་སྣང་བ་ལའང་སྐྱོན་མེད་དམ་
སྙམ་སྟེ། ལུགས་འདི་ལ་རང་གི་ངོ་བོས་མ་གྲུབ་ པ་ དང་ གཞན་ ལ་ལྟོས་ནས་གྲུབ་པ་
གཉིས་ཁྱད་གཞི་ཁྱད་ཆོས་ལྟ་བུར་ཡོད་པའི་རྒྱུ་མཚན་གྱིས། རྟེན་འབྲེལ་གྱི་རྟགས་ལ་
བརྟེན་པའི་རྗེས་དཔག་སྐྱེ་དུས་ན་རང་བཞིན་མེད་པ་དཔོག་པར་མ་ཟད་དེའི་ཁྱད་ཆོས་
གཞན་ཞིག་ཀྱང་རྗེས་སུ་དཔོག་པའི་ནུས་པ་ཅན་དུ་སྐྱེ་བ་ཡིན་ཏེ། དཔེར་ན་ཁ་ནང་བུ་
རམ་གོང་བུའི་སྟེང་དུ་ཆོས་ཅན། བུར་རོ་སྔ་མས་བུར་གཟུགས་ཕྱི་མ་སྐྱེད་པའི་ནུས་པ་
ཡོད་དེ། བུར་རོ་ཡོད་པའི་ཕྱིར་ཞེས་པའི་རྟགས་གཅིག་པུས་རང་དུས་ན་འདས་པའི་
བུར་རོ་སྔ་མས་བུར་གཟུགས་ཕྱི་མ་སྐྱེད་པའི་ནུས་པ་རྟོགས་པའི་རྗེས་དཔག་གཅིག་དང་
བུར་གཟུགས་ད་ལྟར་བ་རྟོགས་པའི་རྗེས་དཔག་གཉིས་དུས་གཅིག་ལ་སྐྱེད་པ་དེ་བཞིན་དུ།
རྟེན་འབྲེལ་གྱི་རྟགས་གཅིག་པུས་མྱུ་གུ་རང་བཞིན་གྱིས་མེད་པ་དང་བརྟེན་ནས་འབྱུང་བ་
གཉིས་ཚོགས་ལ་དུས་གཅིག་ཏུ་ངེས་པ་འདྲེན་ནམ་སྙམ་མོ། །མཐའ་གཉིས་ཅིག་ཅར་སེལ་
ཚུལ་ལ་དམ་པ་གོང་མ་རྣམས་ཀྱིས། རྟེན་འབྲེལ་གྱི་གཏན་ཚིགས་བློ་ཡུལ་དུ་སོང་བས་
མེད་མཐའ་སེལ་ཞིང༌། རང་བཞིན་མེད་པའི་བསྒྲུབ་ཆོས་བློ་ཡུལ་དུ་སོང་བས་ཡོད་
མཐའ་སེལ་ཞེས་གསུངས་པ་ལམ་རིམ་ཆུང་ངུའི་དགོངས་པ་ཡིན་ཞིང་། དེ་ལ་ཁ་ཅིག་
གིས། སྣང་བས་མེད་མཐའ་དང་སྟོང་བས་ཡོད་མཐའ་འགོག་པ་རང་རྒྱུད་པས་ཀྱང་
འདོད་པས། ལུགས་འདི་ཡི་ཐུན་མོང་མ་ཡིན་པའི་ཁྱད་ཆོས་དེ་ལ་བཤད་དུ་མེད་པས་མི་
འཐད་དོ་ཞེ་ན། དེ་ནི་ཆེས་མི་རིགས་ཏེ། དེ་ལ་ཟླ་བས་བཞེད་ཚུལ་ཐུན་མོང་མ་ཡིན་
པ་བཤད་ཚུལ་ཡོད་པའི་ཕྱིར། དེར་ཐལ། རྣམ་བཤད་དགོངས་པ་རབ་གསལ་ལས།
དེས་ན་རང་གི་ངོ་བོས་མེད་པས་ཡོད་མཐའ་ཐམས་ཅད་དང་དེ་ཉིད་ལ་རང་བཞིན་མེད་
པའི་རྒྱུ་འབྲས་འཇོག་ནུས་པས་མེད་མཐའ་ཐམས་ཅད་ལས་གྲོལ་བ་ནི། སློབ་དཔོན་
སངས་རྒྱས་བསྐྱངས་དང་ཟླ་བའི་ཞབས་ཀྱིས་འཕགས་པའི་དགོངས་པ་བཀྲལ་བའི་ཁྱད་
ཆོས་སུ་སྣང་བས་ཞེས་གསུངས་པའི་ཕྱིར། དེ་བཞིན་དུ་རྟེན་འབྲེལ་གྱི་རྟགས་རིགས་
323



པའི་རྒྱལ་པོ་ཞེས་པའང་ཐལ་འགྱུར་བའི་ཁྱད་ཆོས་ཡིན་པས་རང་རྒྱུད་ པའི་སྐབས་སུ་
བཤད་རྒྱུ་མ་ཡིན་ཏེ། ལྷག་མཐོང་ཆེན་མོ་ལས། དེ་འདྲ་བའི་རྟེན་འབྲེལ་དེ་ཉིད་རང་
བཞིན་མེད་པ་རྟོགས་པའི་རྒྱུ་མཚན་བླ་ན་མེད་པར་འགྲོ་བ་འདི་ནི་མཁས་པ་དབུ་མ་པ་ཁོ་
ནའི་ཁྱད་ཆོས་སུ་ཤེས་པར་བྱ་ཡི་ཞེས་གསུངས་པའི་ཕྱིར། དེ་བཞིན་དུ་མཁས་པ་ཆེན་པོ་
སྒོ་མང་དཔོན་སློབ་བློ་བཟང་དམ་ཆོས་ཀྱིས། རྟེན་འབྱུང་གི་གཏན་ཚིགས་ལ་རིགས་
པའི་ རྒྱལ་ པོའི་ ཐ་ སྙད་ དམ་ པ་ དག་ ནི་ རང༌ རྒྱུད་ པའི་ སྐབས་ སུ་ ཡང་ སྦྱར་ མོད་ ཀྱང་།
རང་རྒྱུད་པའི་གཞུང་ཆེ་བ་དག་ལས་དེ་ལྟར་སྦྱར་བ་མ་མཐོང་བས་ཐལ་འགྱུར་བའི་ཞལ་
ཤོར་བ་འདྲའོ། །ཞེས་གསུངས་པའང་ལེགས་བཤད་གོང་ན་མེད་པར་སྣང་ངོ༌། ། དེའི་
ཕྱིར་འདི་བའི་ལུགས་ཀྱི་རྟེན་འབྲེལ་ཇི་བཞིན་པ་རང་རྒྱུད་པ་སོགས་ཀྱིས་རྟོགས་མི་ནུས་པ་
ཡང་ཡིན་ཏེ། ལམ་རིམ་ཆེན་མོ་ལས། རྟེན་འབྲེལ་ཇི་བཞིན་དུ་རྟོགས་མ་རྟོགས་དང་
བརྗོད་ཤེས་མི་ཤེས་ཀྱི་ཁྱད་པར་བསྟན་པ་འདིས་ནི་ཞེས་པ་ནས། རང་རྒྱུད་པས་ཀྱང་དེ་
ལ་རང་གི་མཚན་ཉིད་ཀྱིས་གྲུབ་པར་སྨྲ་བས་སོ་སྙམ་དུ་འཛིན་པ་རྣམས་གསལ་བར་བཀག་
གོ། ཞེས་གསུངས་པའི་ཕྱིར། དེ་ལ་འོ་ན་མྱུ་གུ་རྟེན་འབྲེལ་དུ་རྟོགས་པའི་གང་ཟག་
ཡིན་ན་དབུ་མ་པ་ཡིན་དགོས་པར་ཐལ། འདོད་པའི་ཕྱིར། འདོད་ན། སྨྱུ་གུ་ཆོས་
ཅན། རྟེན་འབྲེལ་མ་ཡིན་པར་ཐལ། རང་གི་མཚན་ཉིད་ཀྱིས་གྲུབ་པའི་ཕྱིར་ཞེས་
པའི་ ཐལ་འགྱུར་ཡང་དག་ ཏུ་ སོང་བའི་ཕྱི་རྒོལ་ཆོས་ཅན། དེར་ཐལ། དེའི་ཕྱིར།
འདོད་མི་ནུས་ཏེ། ཕྱི་རྒོལ་དེས་མྱུ་གུ་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་
ཕྱིར། དེར་ཐལ། སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་ན་རྟགས་ཕ་རོལ་
པོས་ཁས་བླངས་པ་དགོས་པའི་ཕྱིར། གོང་གི་རྟགས་མ་གྲུབ་ན། དེ་འདྲའི་ཕྱི་རྒོལ་
ཆོས་ཅན། མྱུ་གུ་རྟེན་འབྲེལ་དུ་ཚད་མས་ངེས་པའི་གང་ཟག་ཡིན་པར་ཐལ། དེ་སྒྲུབ་
ཀྱི་དམ་བཅའ་ལ་ཚད་མས་བསལ་བ་ཞུགས་པའི་གང་ཟག་ཡིན་པའི་ཕྱིར། དེར་ཐལ།
མྱུ་གུ་རྟེན་འབྲེལ་མ་ཡིན་པ་རྟེན་འབྲེལ་ཡིན་པར་རྟོགས་པའི་ཚད་མས་སེལ་དགོས་པའི་
ཕྱིར་ཟེར་རོ། །དེ་ལ་ཁ་ཅིག་གིས། སྒྲུབ་བྱེད་འཕེན་པའི་ ཐལ་འགྱུར་ལ་རྟགས་ཁས་
བླངས་ཀྱིས་གྲུབ་པ། ཁྱབ་པ་ཚད་མས་ངེས་པ། དམ་བཅའ་ལ་ཚད་བསལ་ཞུགས་པ་
ཚད་མ་པས་འདོད་ཀྱི་དབུ་མ་པས་མི་འདོད་ཟེར་ཡང་ཤེས་བྱེད་མ་མཐོང་། འོ་ན་ཅི་
324



ལྟར་ཞེ་ན། ལམ་རིམ་ཆེན་མོ་ལས། དེ་ལྟར་ཕྱི་རྒོལ་དེས་ཇི་སྲིད་དུ་དངོས་པོར་སྨྲ་བའི་
གྲུབ་མཐའ་མདོར་བ་དེ་སྲིད་དུ་རང་གི་ངོ་བོས་གྲུབ་པའི་གཞལ་བྱ་འཇལ་བ་གྲུབ་པ་ལ་
ལྟོས་ནས་དོན་འགྲུབ་བྱེད་ཀྱི་ཚད་མར་འགྲུབ་པ་ཡིན་ལ། གང་གི་ཚེ་དངོས་པོ་འགའ་
ཞིག་རང་གི་ངོ་བོས་གྲུབ་པ་མེད་པར་ཚད་མས་རྟོགས་པ་ནས་དངོས་པོར་སྨྲ་བའི་གྲུབ་
མཐའ་བཏང་བ་ཡིན་ནོ་ཞེས་གང་སྦྱངས་པ་ལྟར། མདོ་སེམས་རང་རྒྱུད་པ་རྣམས་ཐལ་
འགྱུར་བའི་རིགས་པ་ལ་བརྟེན་ནས་སྟོང་ཉིད་ཚད་མས་མ་རྟོགས་པར་དུ་རང་རང་གི་གྲུབ་
མཐའ་མི་འདོར་བ་ཡིན་པས་ཐལ་འགྱུར་དེའི་ཕྱི་རྒོལ་ཡང་སྟོང་ཉིད་རྟོགས་ཁ་མའི་རང་
རྒྱུད་པ་འགའ་ཞིག་ཡིན་ཞིང་། དེ་རང་རྒྱུད་པའི་གྲུབ་མཐའ་མ་དོར་བ་ཡིན་པས་རྟགས་
ཁས་བླངས་ཀྱིས་གྲུབ་པ་མི་འགལ་ཞིང་། དེས་ལྟོས་ནས་གྲུབ་པ་དང་རང་དབང་དུ་གྲུབ་
པ་གཉིས་འགལ་བར་རྟོགས་པའི་ཕྱིར་ཁྱབ་པ་ཡང་ཚད་མས་ངེས། འོན་ཀྱང་རང་གི་
མཚན་ཉིད་ཀྱིས་གྲུབ་ན་རྟེན་འབྲེལ་མ་ཡིན་པས་ཁྱབ་པ་ཡིད་ཀྱིས་རྟོགས་ཀྱང་ངག་གིས་མི་
སྨྲ་བའི་སྐབས་སོ། ། ཕྱི་རྒོལ་དེའི་རྒྱུད་ལ་དབུ་མའི་ལུགས་ཀྱི་རྟེན་འབྲེལ་རྟོགས་པའི་ཚད་
མ་མེད་ཀྱང་རང་གི་འདོད་པ་ལྟར་གྱི་རྟེན་འབྲེལ་རྟོགས་པའི་ཚད་མ་ཡོད་པས་དམ་བཅའ་
ལ་ཚད་མས་བསལ་བ་ཞུགས་པའང་མི་འགལ་ལོ། །གཞན་ཡང་རྩོད་ཟློག་ལས། གང་
གིས་སྟོང་དང་རྟེན་བྱུང་དག༑ དབུ་མའི་ལམ་དུ་དོན་གཅིག་པར། །གསུང་མཆོག་
མཚུངས་པ་མེད་པ་ཡི། །སངས་རྒྱས་དེ་ལ་ཕྱག་འཚལ་ལོ། །ཞེས་སྟོང་བ་དང་རྟེན་འབྱུང་
གཉིས་དོན་གཅིག་པར་གསུངས་སོ། །དེ་ཡང་ལྟོ་ལྡིར་བ་བུམ་པའི་འཇོག་བྱེད་ལྟ་བུ་མ་
ཡིན་གྱི། འོ་ན་ཅི་ཞེ་ན། ཀུན་མཁྱེན་འཇམ་དབྱངས་བཞད་པའི་དབུ་མའི་མཐའ་
དཔྱོད་དུ། གཞི་དེ་དབུ་མ་ཡིན་ན་དེ་རང་གི་ངོར་ ཤར་ནས་བཟུང་བའི་ལྟ་ བ་དེས།
རྟག་ཆད་ཀྱི་མཐའ་གཉིས་རྣམ་བཅད་ལ་ཁེགས་ནས་བཟུང་བ་གཅིག་དགོས་པའི་ཕྱིར་
ཞེས་གསུངས་པ་ལྟར། དབུ་མའི་ལམ་ཞེས་པ་མཐའ་གཉིས་དང་བྲལ་བའི་གཞི་དབུ་མ་
འཛིན་པ་ཞིག་དགོས་པས། དེ་ལྟར་ན་དོན་དམ་པར་ཡོད་པ་རྣམ་བཅད་ལ་ཁེགས་ན་
དེར་མེད་པ་ཡོངས་སུ་གཅོད་དགོས་ཀྱང་། ཐ་སྙད་དུ་མེད་པ་རྣམ་པར་བཅད་ན་དེར་
ཡོད་པ་ཡོངས་སུ་གཅོད་མི་དགོས་པ་འདྲ་ཡང་། འོན་ཀྱང་རྣམ་བཤད་དགོངས་པ་རབ་
གསལ་ལས། དངོས་འགལ་གཅིག་འགོག་པ་ནི་ཅིག་ཤོས་སྒྲུབ་པ་མེད་ན་མེད་པ་ཡིན་
325



པས་ཞེས་དང༌། དངོས་འགལ་གཅིག་རྣམ་པར་བཅད་ན་ཅིག་ཤོས་ཡོངས་སུ་གཅོད་པ་
དང་གཅིག་འགོག་ན་ཅིག་ཤོས་སྒྲུབ་དགོས་པ་ལ་ཐལ་རང་ལ་ཁྱད་པར་ཡོད་པ་མ་ཡིན་
ནོ། ། ཞེས་གསུངས་ པའི་དོན་ད་དུང་ཞིབ་ ཏུ་དཔྱད་དགོས་ སོ། ། མདོར་ན་འདི་ བའི་
ལུགས་ཀྱི་རྟེན་འབྲེལ་ཤིན་ཏུ་རྟོགས་དཀའ་བ་ལ་དགོངས་ནས། ཀླུ་སྒྲུབ་ཀྱིས། དེ་
ཕྱིར་ཞན་པས་ཆོས་འདི་ཡི། ། གཏིང་རྟོགས་དཀའ་བོར་མཁྱེན་གྱུར་ནས། །ཐུབ་པའི་
ཐུགས་ནི་ཆོས་བསྟན་ལས། །རབ་ཏུ་ལོག་པར་གྱུར་པ་ཡིན། །ཞེས་གསུངས་སོ། ། དེ་ཡང་
དངོས་པོ་རྣམས་སྟོང་བ་ཉིད་ཡིན་ཞིང་སྟོང་ཉིད་དེ་ག་རང་སྐྱེ་ཞིང་འཇིག་པ་ཡིན་ཟེར་རྒྱུ་
ཡིན་ནམ། ཡང་ན་པརྟེན་ནས་འབྱུང་བའི་རྒྱུ་མཚན་གྱིས་སྟོང་བ་ཡིན། སྟོང་བའི་རྒྱུ་
མཚན་གྱིས་བརྟེན་ནས་སྐྱེ་བ་ཟེར་རྒྱུའམ། ཡང་ན་སྣང་བ་རྒྱུ་མཚན་དུ་བྱས་ཏེ་གདགས་
གཞིའི་ངོས་ནས་མ་གྲུབ་པ་དང་། སྟོང་བ་རྒྱུ་མཚན་དུ་བྱས་ཏེ་སྣང་བ་ཅིར་ཡང་འཆར་
དུ་རུང་བར་གོ་རྒྱུ་ཡིན་ནམ། དེ་ལྟ་བུ་རིགས་པའི་སྒོ་དུ་མ་ནས་འདི་ལ་བག་ཆགས་ཅི་
ཐུབ་འཇོག་དགོས་ཏེ། རྩ་ཤེས་རྣམ་བཤད་རིགས་པའི་རྒྱ་མཚོ་ལས། དེ་ལྟར་བྱས་ན་
ཚེ་རབས་གཞན་དུ་རང་བཞིན་མེད་པའི་སྟོང་བ་དངོས་སུ་མ་བཤད་ཀྱང་། རྟེན་འབྱུང་
གི་ཆོས་བཤད་པ་ཉིད་ཀྱིས་སྟོང་བ་ཉིད་བག་ཆགས་སད་པར་འགྱུར་ཏེ། རྟ་ཐུལ་གྱིས་
ཀུན་ ཏུ་ རྒྱུ་ཉེ་རྒྱལ་ལ་ བདེན་པ་བཞིའི་རྟེན་འབྲེལ་ཙམ་ཞིག་བཤད་པས་དེ་ཁོ་ན་ཉིད་
རྟོགས་པ་བཞིན་ནོ། །ཞེས་གསུངས་པའི་ཕྱིར་རོ། ། སྨྲས་པ། རྨོངས་མུན་སྐད་ཅིག་
མཚན་མཐའ་ཟད་པ་དང་། །ཐོས་པའི་ཁྱུང་སྔོན་སྐྱེས་ཀྱིས་ཉེར་བསུ་བའི། །སྦྱངས་པའི་
ཡོན་ཏན་ཉི་འོད་ཕྲད་པ་ལས། །དཀའ་གནད་ཆུ་སྐྱེས་སྦུབས་རྒྱ་གྲོལ་འདི་རྨད། །མཁས་
ཆུང་ཚིག་འཁྲིའི་རྙོག་མ་རབ་བསྲུངས་ཤིང༌། །དོན་བཟང་རིན་ཆེན་ཚོགས་ཀྱིས་བྱུར་བུར་
གཏམས། །ལུང་རིགས་རླབས་ཕྲེང་གཡོ་བའི་ཆུ་གཏེར་ཆེ། ། ཚད་མར་གྱུར་པའི་གཤོང་
བུར་དེང་འདིར་དྲངས། །འདི་ལ་བདག་བློ་རྟུལ་བས་ནོངས་རིགས་གང༌། །ཕྱོགས་ལྷུང་
བྲལ་བའི་ཡིད་དབང་ཤིན་ཏུ་དྲང་། །གཞུང་དོན་རིག་པའི་སྤྱན་དཀྱུས་རབ་ ཡངས་་་
པའི། ། ཚད་ཐུབ་གཟུ་དཔང་ མཁས་ པའི་སྤྱན་སྔར་འཆགས། ། དགེ་འདིས་ཆོས་སྐུའི་
མཁའ་ལ་རོལ་བ་ཅན། ། མཚན་དཔེ་རྫོགས་པའི་གཟུགས་སྐུ་ཆུ་ཤེལ་དབང་། །སྐལ་ལྡན་
མོས་ མཁར་འགོག་ མེད་ རྒྱུ་ བ་ ཡིས། །ཐུབ་ བསྟན་ ཀུ་ མུད་ ཉམས་ མེད་ སྦྱོང་ གྱུར་ ཅིག།
326



རྒྱལ་བ་གཉིས་པའི་ལེགས་བཤད་སྐྱེད་ཚལ་དུ། །དབང་རྣོན་སྐལ་བཟང་ར་ཡིག་གཉིས་
པའི་ཚོགས། །འཆད་རྩོད་རྩོམ་པའི་འདབ་བརྒྱའི་སྙིང་པོ་ལ། ཐོས་བསམ་སྒོམ་པའི་ཚེ་
དགས་རོལ་གྱུར་ཅིག། སྐྱེས་རབས་ཕྲེང་བར་བླ་མའི་རྣམ་ཐར་ལ། །དད་ལོག་མེད་པར་
ཅི་ མཛད་ཡོན་ ཏན་དུ། ། མཐོང་ནས་ བཀའ་བཞིན་སྒྲུབ་པ་ལྷུར་བླངས་ཏེ། ། ཐུགས་་་
མཉེས་འབའ་ཞིག་སྒྲུབ་ལ་བརྩོན་པར་ཤོག། ཅེས་གཅིག་དུ་བྲལ་གྱི་རྣམ་གཞག་ བདུད་རྩིའི་
གཟེགས་མ་ཞེས་བྱ་བ་འདི་ལྷ་ལྡན་སྨོན་ལམ་ཆེན་མོའི་གྲྭ་སྐོར་བ་ཨ་ལག་ཤ་ངག་དབང་བསྟན་དར་གྱིས་
བགྱིས་པ་ཡིན་ནོ། །ཞེས་པ་འདི་ནི་སྐུ་འབུམ་བྱམས་པ་གླིང་དུ་དཔར་དུ་བསྒྲུབས་པའོ། །
327



སམ
༄༅། །མདོ་ཚིག་འགའ་ཞིག་གི་འགྲེལ་བ་དཔག་བསམ་
ལྗོན་བཟང་ཞེས་བྱ་བ་བཞུགས་སོ། ། །
དབྱངས་ཅན་ངག་གི་དཔལ་ལ་དབང་བསྒྱུར་ཞིང་། ། བློ་བཟང་གྲགས་པའི་རིང་
ལུགས་འཛིན་པའི་དཔལ། ། ཟླ་མེད་བླ་མར་འདུད་དོ་གསང་གསུམ་གྱི། ། ཤིས་པ་དམ་
པས་འགྲོ་ཀུན་སྐྱོང་གྱུར་ཅིག། དེ་ཉིད་མཛོད་ཀྱི་སྒོ་འཕར་ཡོངས་ཕྱེ་ནས། །རྟེན་འབྱུང་
བརྒྱད་ཁྲི་བཞི་སྟོང་དགོས་འདོད་ནོར། ། ཅི་འདོད་སྩལ་བས་དུག་ གསུམ་ དབུལ་སེལ་
བའི། །འགྲོ་བའི་དེད་དཔོན་ཤཱཀྱའི་རྒྱལ་པོར་འདུད། ། ཐུབ་པའི་དགོངས་པ་ཤིན་ཏུ་
རྟོགས་དཀའ་བས། །བདག་འདྲས་ ཉིན་མཚན་ཁོར་མོར་རྣམ་དཔྱད་ཀྱང་། ། ཚིགས་་
བཅད་ཕྱེད་མཐའ་འང་དཔོག་པར་མི་འགྱུར་ན། །དོན་བརྒྱ་དཔོག་པར་འགྱུར་བ་སྨོས་ཅི་
དགོས། །འོན་ཀྱང་རང་གི་ཡིད་ལ་གོམས་ཕྱིར་དུ། །རྒྱལ་བའི་གསུང་རབ་རྒྱ་མཚོ་ལྟ་བུ་
ལས། །ཆུ་ཡི་ཐིགས་པ་ཙམ་ཞིག་ཉེར་བླངས་ནས། །ཚིག་དོན་རྣམ་པར་འགྲེལ་ལ་རབ་ཏུ་
སྤྲོ། ། དེ་ཡང་། གཞོན་ནུ་མཛེས་པ་འཆང་བ་བོ། ། ཤེས་ རབ་ སྒྲོན་མེས་ རབ་ ཏུ་་་་་
བརྒྱན། །འཇིག་རྟེན་གསུམ་གྱི་མུན་སེལ་བ། །འཇམ་པའི་དབྱངས་ལ་ཕྱག་འཚལ་ལོ། །
ཞེས་པ་དེའི་དོན་ནི་རྒ་བ་དང་འཆི་བ་རྩད་ནས་སྤངས་པས་བགྲེ་བ་དང་འགྱུར་བ་མེད་
པར་རྟག་ཏུ་ལོ་བརྒྱད་ལོན་པའི་རྣམ་པར་གནས་པས་ན་གཞོན་ནུ་ཞེས་བྱའོ། །ཡང་ན་
རྒྱལ་པོའི་སྲས་ཐུ་བོ་རྒྱལ་ཚབ་ལ་གནས་པ་ལ་གཞོན་ནུ་ཞེས་གྲགས་པ་ལྟར་ཆོས་ཀྱི་སྤྲིན་གྱི་
ས་ལ་འོད་ཟེར་ཆེན་པོའི་དབང་བསྐུར་ཐོབ་པའི་བྱང་ཆུབ་སེམས་དཔའ་ཡང་རྒྱལ་སྲས་ཐུ་
བོ་ཡིན་པའི་ཕྱིར་གཞོན་ནུ་ཞེས་བྱའོ། ། མཛེས་པ་ནི་དབུ་རྒྱན་ལ་སོགས་པ་དང་མཚན་
དང་དཔེ་བྱད་ཀྱིས་བརྒྱན་ཅིང་མཛེས་པའོ། ། དེ་ལྟ་བུ་མཛེས་ པའི་སྐུ་རང་ལ་ མངའ་་
བའམ་རང་ཉིད་དེ་ལྟ་བུ་སྐུའི་རྣམ་པ་འཛིན་པས་ན་འཆང་ཞེས་པ་སྟེ་ཚིག་རྐང་འདི་ནི་སྐུ་
ལ་བསྟོད་པའོ། ། དེ་ཡང་དབུ་རྒྱུན་སོགས་ལ་ཐ་དད་པའི་རྒྱན་དང་མཚན་དཔེ་ལ་ཐ་མི་
དད་པའི་རྒྱན་ཞེས་བྱའོ། ། ཤེས་རབ་ནི་ཤེས་བྱ་ཐམས་ཅད་ཡོངས་སུ་ཤེས་པའི་རབ་བམ་
328



ཕུལ་དུ་གྱུར་པ་སྟེ་གཉིས་སུ་མེད་པའི་ཡེ་ཤེས་སོ། ། དེ་ཡང་སྒྲོན་མ་དང་འདྲ་སྟེ་སྒྲོན་མ་
རང་གསལ་བའི་བདག་ཉིད་ཡིན་པ་དང་གཞན་གཟུགས་ལ་སོགས་པ་གསལ་བར་བྱེད་པ་
བཞིན་དུ་ཡེ་ཤེས་དེ་ཡང་རང་གི་ངོ་བོ་གསལ་ཞིང་རིག་པའི་བདག་ཉིད་དུ་གནས་ཤིང་
ཤེས་བྱ་ཀུན་རང་ལ་གསལ་བར་འཆར་བ་ཞིག་ཡིན་པས་སོ། །རབ་ཏུ་བརྒྱན་པ་ནི་འཇམ་
པའི་དབྱངས་ཀྱི་ཐུགས་ལ་ཤེས་བྱ་སྣ་ཚོགས་ ཤར་བ་དེ་ཡེ་ཤེས་དེའི་རྒྱན་གྱི་ཚུལ་དུ་གནས་
པའོ། ། ཚིག་རྐང་འདི་ནི་ཐུགས་ལ་བསྟོད་པའོ། ། རྗེ་བཙུན་འཇམ་པའི་དབྱངས་ཀྱིས་
རང་གི་ཇི་ལྟ་བ་བཞིན་དུ་རྟོགས་པའི་དོན་དེ་འཇིག་རྟེན་གསུམ་གྱི་འགྲོ་བ་ཀུན་ལ་བསྟན་
པས་འགྲོ་བའི་མ་རིག་པ་བཅོམ་ཞིང་ཡེ་ཤེས་ཀྱི་སྣང་བ་གསལ་བར་བྱེད་པས་ན་འགྲོ་བའི་
་་ གཏི་མུག་གི་མུན་པ་སེལ་བ་ཞེས་བྱ་སྟེ་ཚིག་རྐང་འདི་ནི་གསུང་ལ་བསྟོད་པའོ། །བསྟོད་
ཚུལ་འདི་དག་ནི་ཤེས་རབ་དང་མ་རིག་པ་རིམ་བཞིན་སྒྲོན་མ་དང་མུན་པའི་གཟུགས་སུ་
བཀོད་པས་ན་སྙན་ངག་ལེའུ་གཉིས་པའི་གཟུགས་ཅན་གྱི་རྒྱན་གྱི་ཚུལ་དང་མཐུན་ནོ། །
ཡང་ན་ཚིག་རྐང་གསུམ་པོ་རིམ་པ་བཞིན་དུ་ལོངས་སྐུ་དང་ཆོས་སྐུ་དང་སྤྲུལ་སྐུ་ལ་བསྟོད་
པ་ཡིན་ནོ། །འཇམ་ཞིང་མཉེན་པའི་དཔལ་དང་ལྡན་པས་ན་འཇམ་པ་དང་དབྱངས་སྙན་
པ་ལ་སོགས་པ་ཡན་ལག་དྲུག་ཅུ་ལ་མངའ་བསྒྱུར་བའི་ལྷ་དེ་ལ་ཕྱག་འཚལ་བ་ནི་ལུས་ཀྱི་
ཡན་ལག་ལྔ་ག་ས་ལ་གཏུགས་ཏེ་ངག་གིས་ཡོན་ཏན་བརྗོད་ཅིང་ཡིད་ཀྱིས་ཡོན་ཏན་དེ་
དག་དྲན་པའི་སྒོ་ནས་འདུད་ཅེས་པའོ། །འོ་ན་འཇམ་པ་རེག་བྱ་ཡིན་པས་གསུང་་་་་
དབྱངས་ལ་ཇི་ལྟར་སྦྱོར་ཞེ་ན། དེ་ནི་གཙོ་ཆེར་དཔེའི་སྒོ་ནས་ཡིན་ཏེ། རེག་བྱ་འཇམ་
པ་རེག་ན་བདེ་བ་སྐྱེད་པ་ལྟར་གསུང་དེ་ཐོས་མ་ཐག་ཏུ་ཡིད་བདེ་བར་བྱེད་པས་སོ། །
མཉེན་པ་ནི་བློ་བརྟན་གྱི་མདོ་སྡེ་རྒྱུན་གྱི་འགྲེལ་བཤད་དུ་སྣུམ་པ་ལ་བསྒྱུར་ཞིང་། དེ་ལྟ་
ན་ལས་སུ་རུང་བའི་དོན་ཏེ་དཔེར་ན་ཆུ་སྣུམ་པ་དེ་ཞིང་སར་བདེ་བའི་ལམ་ཀུན་ཏུ་རྒྱུ་ཞིང་
ཞིང་གི་ལོ་ཏོག་སྐྱེད་པ་ལྟར་གསུང་མཉེན་པ་དེ་ཡང་གདུལ་བྱའི་ཁམས་དང་འཚམ་པར་
ཞུགས་ནས་དགེ་བའི་རྩ་བ་རྣམས་སྐྱེད་ཅིང་འཕེལ་བར་བྱེད་པའི་ཕྱིར་རོ། ། ཡང་མདོ་
ལས། ཆོས་རྣམས་ ཐམས་ཅད་རྒྱུ་ལས་བྱུང་། ། དེ་རྒྱུ་དེ་བཞིན་གཤེགས་པས་་་་་་་་་་
གསུངས། །དེ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་དེ་སྐད་གསུངས། །ཞེས་
པའི་ཚིག་འདི་ནི་རྟེན་འབྲེལ་སྙིང་པོ་བོད་སྐད་དུ་བསྒྱུར་བ་ཡིན་པར་གྲགས་ཤིང༌། ཡང་
329



འདི་དང་ཆ་འདྲ་བ། ཆོས་རྣམ་གང་དག་རྒྱུ་ལས་བྱུང་བ་དང༌། །དེ་ཡི་རྒྱུ་དང་དེ་འགོག་
གང་ཡིན་པའང་། ། དེ་བཞིན་གཤེགས་པ་ཉིད་ཀྱིས་བཀའ་སྩལ་ཏེ། །དེ་སྐད་གསུངས་
པའི་ཚུལ་ཅན་དགེ་སྦྱོང་ངོ་། །ཞེས་རྟ་ཐུལ་གྱིས་ཉེ་རྒྱལ་དང་པང་ནས་སྐྱེས་གཉིས་འདུལ་
བའི་སྐབས་སུ་བྱུང་བའང་འདི་དང་ཆ་ལྟ དྲ་པར་སྣང་ངོ༌། །དེའི་དོན་དགྲོལ་བར་བྱ་བ་ལ།
དེ་ལ་ཆོས་ནི་རྟེན་འབྲེལ་ཡན་ལག་བཅུ་གཉིས་ཀྱི་ནང་གི་འབྲས་བུས་བསྡུས་པ་བདུན་གྱིས་
མཚོན་སྡུག་བསྔལ་བདེན་པ་ཐམས་ཅད་དོ། ། གཞན་སྡེ་ཁ་ཅིག་གིས་སྣོད་བཅུད་ཐམས་
ཅད་རྒྱུ་དང་རྐྱེན་མེད་པར་རང་བྱུང་དུ་སྨྲས་པ་དེ་འགོག་ཆེད་དུ་རྒྱུ་ལས་བྱུང་ཞེས་བྱ་བ་
སྨོས་སོ། ། དེ་ཡང་ཡན་ལག་བཅུ་གཉིས་ཀྱི་དང་པོ་མ་རིག་པ་དང་བརྒྱད་པ་སྲེད་པ་དང་
དགུ་བ་ལེན་པ་ནི་སྡུག་བསྔལ་བདེན་པའི་རྒྱུ་དང་། གཉིས་པ་འདུ་བྱེད་དང་བཅུ་བ་
སྲིད་པ་ནི་སྡུག་བསྔལ་བདེན་པའི་རྐྱེན་ཡིན་ནོ། ། སྡུག་བསྔལ་མྱོང་བ་མཐའ་དག་ཀུན་
རྫོབ་ཏུ་རྣམ་རྟོག་ལ་འཁྲུལ་བའི་ངོར་ཡིན་གྱི་དོན་དམ་པར་ན་སྡུག་བསྔལ་ཐམས་ཅད་མེད་
པ་ཡིན་ནོ་ཞེས་ཤེས་པར་བྱ་བའི་ཆེད་དུ་མ་རིག་པ་ཡན་ལག་བཅུ་གཉིས་ཀྱི་ཨང་དང་པོར་
སྨོས་ལ། འདོད་པ་དང་མི་འདོད་པའི་དངོས་པོ་སྣ་ཚོགས་པ་འདི་གཞན་གྱིས་བྱས་པ་མ་
ཡིན་པར་ཐམས་ཅད་རང་གི་ལས་ཀྱིས་བཅོས་པར་ཤེས་པའི་ཆེད་དུ་འདུ་བྱེད་ཀྱི་ལས་ཡན་
ལག་བཅུ་གཉིས་ཀྱི་ཨང་གཉིས་པར་སྨོས་པ་ཡིན་པས་མཐར་གཏུགས་ན་ཐམས་ཅད་ཀྱི་རྩ་
བ་རང་གི་སེམས་ཡིན་པར་བསྟན་པ་ཡིན་ནོ། ། དེ་ལྟར་བདེ་བ་དང་སྡུག་བསྔལ་རང་རང་
གི་རྒྱུ་དགེ་སྡིག་ལས་འབྱུང་ཚུལ་གྱི་འབྲེལ་བ་ཕྲ་མོ་ལྐོག་གྱུར་ཡིན་པས་ཡིད་ཆེས་ཀྱི་གསུང་
ལ་བརྟེན་དགོས་སོ་ཞེས་སྟོན་པ་ནི་དེ་རྒྱུ་དེ་བཞིན་གཤེགས་པས་གསུངས་ཞེས་བྱ་བ་ཡིན་
པས་རྣམ་པ་ཀུན་ ཏུ་བརྫུན་མི་གསུངས་ཤིང་མངོན་ལྐོག་གི་དོན་ཐམས་ཅད་ལ་ཚད་མར་
གྱུར་པའི་སྐྱེས་བུ་ཚད་མ་དེ་བཞིན་གཤེགས་པས་སྡུག་བསྔལ་གྱི་རྒྱུ་ནི་མ་རིག་པ་དང་བདེ་
པའི་རྒྱུ་ནི་དགེ་བ་ཡིན་པར་གསུངས་ཞེས་བྱ་བ་ཡིན་ནོ། །དེ་ཁོ་ན་ཉིད་ཇི་ལྟ་བ་བཞིན་དུ་
མཁྱེན་ཅིང་སྲོག་ཆགས་གྲོག་སྦུར་ཡན་ཆད་ལ་འཇིགས་སྐྲག་དང་སྡུག་བསྔལ་སྐྱེད་པར་མི་
མཛད་ཅིང་ཚུལ་ཇི་ལྟ་བ་བཞིན་དུ་གཤེགས་པས་ན་དེ་བཞིན་གཤེགས་པའོ། །དེས་ན་མེ་
སྟོབས་ཆེན་པོས་ཁྱབ་པར་གནོན་པའི་གཞི་དེ་ན་གྲང་རེག་མི་གནས་པ་བཞིན་དུ་དགེ་སྡིག་
གཉིས་གཅིག་གིས་ ཅིག་ཤོས་ལ་གནོད་དགོས་པས་གང་གིས་གང་འགོག་ཅེ་ན། དེ་ལ་
33G



འགོག་པ་གང་ཡིན་པ་ཞེས་བྱ་བ་སྨོས་ཏེ། དགེ་བ་ལ་རྒྱབ་རྟེན་ཚད་མ་ཡོད་པས་མི་དགེ་
བ་འགོག་པའི་ནུས་པ་དང་ལྡན་པའི་ཕྱིར་དགེ་བ་དང་མི་དགེ་བའི་ཕྱོགས་གཉིས་ལས་ཅིག་
ཤོས་མི་དགེ་བ་འགོག་པ་ཡིན་པས་ན་དེ་ལ་ཞེས་བྱ་བ་སྨོས་སོ། ། འགོག་པ་ནི་བྲལ་བའི་
རྣམ་གྲངས་ཏེ་སྡིག་པ་མེད་ཅེས་བྱ་བའི་ཐ་ཚིག་གོ། གང་ཡིན་པ་ཞེས་བྱ་བ་ནི་འགོག་པ་
དེ་ཐོབ་བྱེད་ཀྱི་ཐབས་ལམ་བདེན་གང་ཡིན་པ་ཞེས་བྱ་བའི་དོན་ནོ། །འགོག་པ་དེ་ཡང་རྒྱུ་
མེད་ལས་མི་ཐོབ་ པས་ ཐོབ་བྱེད་ཀྱི་ཐབས་གང་ཡིན་པ་དེ་དགེ་སྦྱོང་ཆེན་པོས་དེ་ སྐད་
གསུངས་ཞེས་བྱ་བ་ཡིན་ནོ། ། སྟོན་པ་ལ་དགེ་སྦྱོང་ཆེན་པོ་ཞེས་གྲགས་པ་ནི་ལྟེང་རྒྱས་འོད་
སྲུང་ཆོ་འཕྲུལ་ གྱིས་བཏུལ་བའི་ཚེ་འོད་སྲུང་གིས་ ཁྱོད་ནི་དགེ་སྦྱོང་ཆེན་པོའོ། ། ཞེས་་
བརྗོད་པའི་རྒྱུ་མཚན་གྱིས་ཡིན་ནོ། །ཀླུ་སྒྲུབ་ཀྱི་ཆོས་དབྱིངས་སྙིང་པོའི་རྣམ་བཤད་ལས།
ཆེན་པོ་ནི་གཙོ་བོ་དང་ཕུལ་དང་རབ་མཆོག་གི་དོན་ཏེ། དེ་ཡང་གསུངས་པ་མཁས་པ་
དང་དཔའ་བ་དང་དཀའ་ཐུབ་ཅན་དང་སྤྲོ་བ་ཆེ་བ་དང་བརྩོན་འགྲུས་དྲག་པོ་དང་རྨད་
དུ་བྱུང་བའི་འཕྲིན་ལས་མཛད་པ་གང་ཡིན་པ་དེ་ནི་ཆེན་པོ་འོ། ། དེ་ཡང་ཤེས་བྱ་མ་ལུས་
པ་མཁྱེན་པས་ན་མཁས་པའོ། །ཉོན་མོངས་ཐམས་ཅད་འཇོམས་པས་ན་དཔའ་བའོ། །
ཚུལ་ཁྲིམས་ཡང་དག་པར་བསྒོམས་པས་ན་དཀའ་ཐུབ་པའོ། །ཡོན་ཏན་ལ་མི་སྐྱོ་བས་ན་
སྤྲོ་བ་ཆེ་བའོ༑ །མགོ་འམ་ཐོད་ལ་མེ་འབར་བ་བཞིན་དུ་བརྩོན་འགྲུས་དྲག་པོའོ། །རྨད་དུ་
བྱུང་བའི་ཆོས་མངོན་སུམ་དུ་མཛད་པས་ན་རྨད་དུ་བྱུང་བའི་འཕྲིན་ལས་ཅན་ཏེ་དེ་ལྟ་བུ་
ལ་ཆེན་པོ་ཞེས་བྱའོ། ། སྡིག་པ་དང་ཉོན་མོངས་ཉེ་བར་ཞི་བས་ན་དགེ་སྦྱོང་ངོ་། ། སྡིག་པ་
ཐམས་ཅད་སྤངས་པས་ན་བྲམ་ཟེའོ། །བདག་ཉིད་ཀྱི་དྲི་མ་འབྱིན་པས་ན་རབ་ཏུ་བྱུང་བ་
ཞེས་བྱའོ་ཞེས་རྒྱས་པར་གསུངས་སོ། །དགེ་སྦྱོང་གི་སྒྲ་བཤད་ནི་ཤ་ནི་པོ་ཥ་དྷ་ཞེས་པ་གསོ་
ཞིང་སྦྱོང་བ་སྟེ་རང་གཞན་གྱི་ནད་དང་སྡུག་བསྔལ་གསོ་ཞིང་སྦྱོང་བར་བྱེད་པའི་དོན་ནོ་
ཞེས་ཏཱ་ར་ནཱ་ཐའི་བྱམས་སྨོན་འགྲེལ་བར་བྱུང་ངོ༌། །འོ་ན་རང་རྒྱུ་ཀུན་འབྱུང་བདེན་པ་
ལས་བྱུང་བའི་ཟག་བཅས་སྡུག་བསྔལ་བདེན་པའི་མཚན་ཉིད་ཡིན་པས་སློབ་པ་འཕགས་
པ་རྣམས་སྡུག་བདེན་མངོན་སུམ་དུ་རྟོགས་པ་ན་སྡུག་བདེན་རང་རྒྱུ་ཀུན་འབྱུང་བདེན་པ་
ལས་འབྱུང་བར་ཡང་མངོན་སུམ་དུ་རྟོགས་དགོས་པས་དེ་ལྟར་ན་མི་དགེ་བ་ལས་སྡུག་
བསྔལ་འབྱུང་བར་མངོན་སུམ་དུ་རྟོགས་པའི་སེམས་ཅན་ཡོད་པའི་ཕྱིར་རྒྱུ་མི་དགེ་བ་ལས་
331



འབྲས་བུ་སྡུག་བསྔལ་འབྱུང་བ་དེ་རྟོགས་དཀའ་བའི་ལས་འབྲས་ཀྱི་འབྲེལ་བ་མ་ཡིན་པར་
འགྱུར་རོ་ཞེ་ན། དེ་ལ་ཁ་ཅིག་གིས་སློབ་པ་འཕགས་པས་སྡུག་བདེན་རང་རྒྱུ་ཀུན་འབྱུང་
བདེན་པ་ལས་འབྱུང་བའི་ཟག་བཅས་སུ་རྟོགས་ཀྱང་རང་རྒྱུ་ཀུན་འབྱུང་བདེན་པ་ལས་
འབྱུང་བར་མ་རྟོགས་ཟེར་བ་ནི་བྱིས་པ་བྲིད་པའི་ཚིག་ཙམ་དུ་ཟད་ལ། ཡང་ལ་ལས་
སྡུག་བསྔལ་རྣམས་མི་དགེ་བ་ལས་འབྱུང་བ་དང་བདེ་བ་རྣམས་དགེ་བ་ལས་འབྱུང་བ་དག་
ལས་འབྲས་ཀྱི་འབྲེལ་བ་ཕྲ་མོ་ཡིན་པས་ཤིན་ཏུ་ལྐོག་གྱུར་ཡིན་ཟེར་ལ། དེ་ནི་ཆེས་མི་
རིགས་ཏེ། དེ་ལྟར་ན་སྡུག་བདེན་སྡུག་བསྔལ་བར་སྒྲུབ་པའི་སྐབས་སུ། ཉེར་ལེན་གྱི་
ཕུང་བོ་ཆོས་ན། སྡུག་བསྔལ་བ་ཡིན་ཏེ། ལས་ཉོན་གྱིས་འདུ་བྱས་པའི་ཕྱིར་ཞེས་པའི་
རང་བཞིན་གྱི་རྟགས་ཀྱི་སྦྱོར་བའི་ཕྱོབ།ས་ཆོས་སྒྲུབ་པའི་ཚེ་ཡང་ལུང་ལ་བརྟེན་དགོས་པར་
ཐལ། ཉེར་ལེན་གྱི་ཕུང་བོ་ལས་དང་ཉོན་མོངས་ལས་འབྱུང་བ་ཤིན་ཏུ་ལྐོག་གྱུར་ཡིན་
པའི་ཕྱིར་ཞེ་ན་ལན་ཅི་ཡོད། དེས་ན་འདི་ལྟར་བཤད་པར་བྱ་སྟེ། བདེ་བ་དང་སྡུག་
བསྔལ་སྔོན་གྱི་དགེ་སྡིག་ལས་བྱུང་བ་དང་ཚེ་འདིར་ལོངས་སྤྱོད་རྒྱུས་པ་ལྟ་བུ་སྔོན་སྦྱིན་པ་
བཏང་བ་ལས་བྱུང་བ་ཙམ་ནི་དངོས་སྟོབས་ཀྱི་རིགས་པས་བསྒྲུབས་པ་ཡིན་པས་ཤིན་ཏུ་
ལྐོག་གྱུར་མ་ཡིན་ཞིང་རྒྱུ་དགེ་སྡིག་ལས་མ་འོངས་པ་ན་འབྲས་བུ་བདེ་སྡུག་ཇི་ལྟར་འབྱུང་
ཚུལ་དང་དེ་རིང་སྦྱིན་པ་འདི་ལྟ་བུ་བཏང་བ་ལས་མ་འོངས་པ་ན་ལོངས་སྤྱོད་དེ་ལྟ་བུ་ཞིག་
འབྱུང་ངོ་ཞེས་རྟོགས་པ་ལ་ངེས་པར་ལུང་ལ་ལྟོས་དགོས་པས་དེ་ནི་ཤིན་ཏུ་ལྐོག་གྱུར་ཡིན་
ལ། དཔེར་ན་སྟོན་དུས་ཀྱི་ལོ་འབྲས་བཟང་བའི་རྟགས་ལས་དཔྱིད་དུས་སུ་ས་བོན་ཆུ་
ལུད་སོབ།ས་སྔོན་དུས་སོང་བར་དཔོག་ཐུབ་ཀྱང་དཔྱིད་དུས་ཀྱི་ས་བོན་ཆུ་ལུད་སོགས་ཀྱི་
རྟགས་ལས་སྟོན་དུས་ཀྱི་ལོ་འབྲས་བཟང་བོ་འབྱུང་ངེས་སུ་དཔོག་མི་ནུས་པ་བཞིན་ཡིན་ཏེ།
རྣམ་འགྲེལ་ལས། འབྲས་བུ་སྣ་ཚོགས་མཐོང་བའི་ཕྱིར། །ལས་རྣམས་ནུས་པ་ཐ་དད་
དུ། ། རྗེས་དཔོག་དེས་ན་དཀའ་ཐུབ་ཀྱི། །ཉོན་མོངས་དངོས་གཅིག་གིས་མི་མཛད། །
ཅེས་དང་། རྣམ་འགྲེལ་རྣམ་བཤད་ཐར་ལམ་གསལ་བྱེད་ལས། རྣམ་སྨིན་ཡིད་དུ་
འོང་བ་ལ་ལས་བཟང་བོ་སྔོན་དུ་སོང་བ་དང་ཡིད་དུ་མི་འོང་བ་ལ་ལས་ངན་པ་དང་ཡིད་དུ་
འོང་མི་འོང་སྣ་ཚོགས་ལ་ལས་བཟང་ངན་སྣ་ཚོགས་སྔོན་དུ་སོང་བར་དངོས་པོ་སྟོབས་
ཤུགས་ཀྱི་རྟགས་ལས་དཔོག་ནུས་ཀྱི། ལུས་འདིའི་སྔོན་གྱི་ལས་ཡུལ་གང་དུ་བྱས་པ་དང་
332



དུས་ནམ་གྱི་ཚེ་བྱས་པ་དང་ཚུལ་ཇི་ལྟར་བྱས་པ་སོགས་ནི་ཤིན་ཏུ་ལྐོག་གྱུར་རོ་ཞེས་དང་།
རྗེའི་ཚད་མའི་ལམ་ཊིཀ་ལས་ཀྱང་། རྣམ་སྨིན་འདོད་མི་འདོད་དེ་དག་ལ་ལས་བཟང་
ངན་སྔོན་དུ་སོང་བར་དངོས་སྟོབས་ཀྱིས་གྲུབ་ཀྱང་དེ་རིང་སྦྱིན་པ་བཏང་བ་དང་ཚུལ་
ཁྲིམས་བསྲུང་བའི་ལས་ལས་མ་འོངས་པ་ན་འབྲས་བུ་བདེ་བ་འབྱུང་བ་ནི་ལྐོག་གྱུར་ཡིན་
ཏེ། ཕྱི་དྲོའི་ལུས་ཀྱི་ཁྱད་པར་ཕྱག་འཚལ་བ་སོགས་སྔ་དྲོའི་ལུས་སྔོན་དུ་སོང་བར་གྲུབ་
ཀྱང་སྔ་དྲོའི་དུས་ན་གང་ཟག་དེས་ཕྱི་དྲོའི་ལུས་ཀྱི་ཁྱད་པར་དེ་ལྟ་བུ་མི་འགྲུབ་པ་བཞིན་ནོ།
ཞེས་གསུངས་པའི་ཕྱིར། དེ་དག་གི་རྒྱུ་མཚན་མཐར་ཐུག་པ་ནི་འབྲས་བུའི་རྟགས་ལས་
རྒྱུ་དཔོག་ནུས་ཀྱང་ རྒྱུའི་རྟགས་ལས་འབྲས་བུ་དཔོག་མི་ནུས་པའི་རྒྱུ་མཚན་གྱིས་ ཡིན་
ནོ། །གལ་ཏེ་རྒྱུ་ལས་འབྲས་བུ་དཔོག་ནུས་ཀྱི་རྟགས་ཡང་དག་གི་སྦྱོར་བ་ཡོད་ན་རྟགས་
ཡང་དག་གི་གྲངས་ངེས་ལ་འབྲས་རང་མ་དམིགས་པ་གསུམ་དུ་མ་ངེས་པར་འགྱུར་ཞིང་
དེར་མ་ཟད་དེ་ལ་རྟགས་ཆོས་ཀྱི་འབྲེལ་བ་འགྲུབ་དགོས་པས་རྒྱུ་ཡང་འབྲས་བུ་དང་བདག་
གཅིག་པ་དེ་བྱུང་དུ་འབྲེལ་བ་གང་རུང་ཞིག་ཏུ་འགྱུར་དགོས་ན་དེ་ལྟ་བུའི་འབྲེལ་བ་མི་
སྲིད་ པ་ཡིན་པའི་ཕྱིར། དེའི་ཕྱིར་རྣམ་འགྲེལ་ལས། རྒྱུ་ཚོགས་ པ་ ལས་འབྲས་ སྐྱེ་
བར། ། རྗེས་ སུ་དཔོག་པ་གང་ཡིན་པ། ། ཞེས་དང་། མ་ངེས་པ་ནི་ཉིད་ཡིན་ཏེ། །
གེགས་བྱེད་པ་དག་སྲིད་ཕྱིར་རོ། །ཞེས་གསུངས་པ་ཡིན་ནོ། །ད་ནི་དཀྱུས་ཀྱི་དོན་བཤད་
པར་བྱ་སྟེ། འགོག་བདེན་ཐོབ་བྱེད་ཀྱི་ཐབས་ཇི་ལྟར་གསུང་ཞེ་ན། སྡིག་པ་ཅི་ཡང་མི་
བྱ་ཞིང༌། །དགེ་བ་ཕུན་སུམ་ཚོགས་པར་སྤྱད། ། རང་གི་སེམས་ནི་ཡོངས་སུ་འདུལ། །དེ་
ནི་སངས་རྒྱས་བསྟན་པ་ཡིན། །ཞེས་བྱ་བ་གསུངས་ཏེ། སྡིག་པ་ཅི་ཡང་ཞེས་པ་ནི་སྡིག་
པ་ཆུང་ངུ་ཐ་ན་ཤིག་གསོད་པ་ཙམ་ཡང་མི་བྱ་ཞེས་པའི་དོན་ཏེ། འདིས་ལྷག་པའི་ཚུལ་
ཁྲིམས་ལ་བསླབ་ཚུལ་བསྟན་ཏོ། ། དགེ་བ་ཕུན་སུམ་ཚོགས་པར་སྤྱད་ ཅེས་ པ་ནི་ ཐོས་་
བསམ་སྒོམ་པའི་ཤེས་རབ་གསུམ་གྱི་སྒོ་ནས་ལེགས་པར་དཔྱད་དེ་དགེ་བ་ཁོ་ན་སྤྱོད་ཅེས་
པའི་དོན་ནོ། །ཕུན་སུམ་ཚོགས་ཞེས་པ་ནི་དགེ་བ་ཆུང་ངུ་དག་ལ་ཉམས་སུ་བླང་རིན་མེད་
པར་མ་བྱས་པར་ཐ་ན་རུང་ཆུ་བཏབ་པ་ཡན་ཆད་ནས་ཚོགས་པར་བྱས་ལ་ཡོངས་སུ་སྤྱོད་
ཅེས་པའི་དོན་ནོ། །འདིས་ལྷག་པའི་ཤེས་རབ་ལ་བསླབ་ཚུལ་བསྟན་ཏོ། །རང་གི་སེམས་
ནི་ཡོངས་སུ་འདུལ་ཞེས་པ་ནི། བདེ་སྡུག་ཀུན་གྱི་རྩ་བ་རང་གི་སེམས་ཡིན་པས་སེམས་
333



དེ་ཐོག་མ་མེད་པ་ནས་ཀུན་ནས་ཉོན་མོངས་ཕྱོགས་ལ་རོང་ཡན་དུ་འཕྱན་པའི་རྟ་དམུ་
རྒོད་ལྟ་བུ་འདི་འདུལ་ཐབས་སེམས་གནས་པའི་ ཐབས་དགུ་སྟོབས་དྲུག་ཡིད་བྱེད་བཞི་
སྲབ་ལྟ་བུའི་སྒོ་ནས་ནང་དུ་དམིགས་པ་ལ་མཉམ་པར་བཞག་པས་ཡོངས་སུ་འདུལ་ཞེས་བྱ་
བའི་ཐ་ཚིག་གོ། འདིས་ལྷག་པའི་ཏིང་ངེ་འཛིན་ལ་བསླབ་ཚུལ་བསྟན་ཏོ། ། དེ་ལྟར་
ཚུལ་ཁྲིམས་ཀྱི་བསླབ་པ་ལ་གནས་ནས་ཤེས་རབ་ཀྱིས་ཡོངས་སུ་དཔྱད་ཅིང་ཏིང་ངེ་འཛིན་
ལ་གནས་པའི་ཚུལ་འདི་ནི་དུས་གསུམ་གྱི་སངས་རྒྱས་ཐམས་ཅད་ཀྱིས་ཞི་བ་འགོག་པ་ཐོབ་
པའི་ཐབས་སུ་བསྟན་པ་སྟེ་གསུངས་པ་ཡིན་ཞེས་བྱ་བ་ཡིན་ནོ། །ཡང་མདོ་ལས། སྐར་
མ་རབ་རིབ་མར་མེ་དང་། །སྒྱུ་མ་ཟིལ་བ་ཆུ་བུར་དང་། ། རྨི་ལམ་གློག་དང་སྤྲིན་ལྟ་བུ། །
འ་དུ་བྱས་ཆོས་རྣམས་དེ་ལྟར་བལྟ། །ཞེས་པའི་དོན་ནི། སྡུག་བདེན་གྱི་ཉེས་དམིགས་
ཤེས་པའི་ཆེད་དུ། བཅོམ་ལྡན་འདས་ཀྱིས་ཡུལ་གྱི་རང་བཞིན་དང་ཡུལ་གྱི་རོ་མྱོང་ཚུལ་
དང་ཡུལ་གྱི་ཉེས་དམིགས་དང་ཡུལ་ལ་སྐྱོ་བ་སྐྱེ་བའི་ཆེད་དུ་དེ་བཞི་ལ་རིམ་པ་བཞིན་དུ་
དཔེ་གསུམ་དང་གཅིག་དང་གཉིས་དང་གསུམ་སྟེ་དཔེ་དགུའི་སྒོ་ནས་འཁོར་བའི་ཆོས་ལ་
མི་འདོད་པ་སྐྱེ་དགོས་པར་གདམས་པ་ཡིན་པས། དང་པོ་སྡུག་བདེན་གྱི་རང་བཞིན་
ཤེས་པའི་ཆེད་དུ་དཔེ་གསུམ་སྟེ། སྐར་མ་ཉིན་མོ་མི་སྣང་མཚན་མོ་སྣང་བ་ལྟར། སྡུག་
བསྔལ་བདེན་པ་མཉམ་གཞག་ཡེ་ཤེས་ཀྱི་སྣང་བར་མི་སྣང་མ་རིག་པའི་མུན་པར་སྣང་བ་
དང༌། རབ་རིབ་ཀྱི་མཐུས་ཡུལ་མངོན་སུམ་ལྟ་བུར་སྣང་ཡང་དོན་ལ་མེད་པ་ལྟར་སྡུག་
བསྔལ་རྣམས་མ་རིག་པའི་འཁྲུལ་ངོར་མྱོང་ཡང་སྟོང་ཉིད་མངོན་སུམ་དུ་རྟོགས་པའི་ཚེ་མི་
མྱོང་བ་དང་། མར་མེ་རས་ཀྱི་ཉེར་ལེན་དང་སྣུམ་གྱི་ལྷན་ཅིག་བྱེད་རྐྱེན་ལ་བརྟེན་ནས་
འབར་བ་ལྟར་སྡུག་བསྔལ་ཡང་ལས་དང་ཉོན་མོངས་ལ་བརྟེན་ནས་སྐྱེ་ཞིང་མཆེད་དོ། །
སྒྱུ་མའི་སྟོབས་ཀྱིས་སེམས་བསླད་པའི་ངོར་ཡུལ་ལྔ་ལ་དབང་པོ་ལྔས་དངོས་སུ་སྤྱོད་པར་
སྣང་བ་ལྟར་ཀུན་རྫོབ་པའི་དོན་བདེ་སྡུག་སྣང་བར་རློམ་པ་ཙམ་དུ་ཟད་ཀྱི་དོན་ལ་སྒྱུ་མ་
ལྟར་ཡུལ་གྱི་རོ་མྱོང་ཚུལ་ནོར་བ་དང་། རྩྭ་རྩེའི་ཟིལ་བ་ཡུན་དུ་མི་གནས་པ་ལྟར་ཡུལ་
ཡིད་དུ་འོང་བ་སྣང་བའི་ཚོར་བ་དེ་ བདེ་བ་ཡིན་ཡང་སྐད་ཅིག་གིས་འགྱུར་བས་ཡིད་
བརྟན་དཀའ་བ་དང༌། སྐབས་འདིའི་ཆུ་བུར་ནི་ཆུའི་སྟེང་དུ་ཆགས་པ་ལ་མི་བྱེད་པར་
སའི་སྟེང་དུ་ཆར་གྱི་ཐིགས་པ་བབ་པ་ལ་བརྟེན་ནས་བྱུང་བ་ལ་བྱེད་པ་ཡིན་པས། དེས་
334



ན་ཆུ་བུར་ནི་སྟེང་གི་ཆར་སྤྲིན་དང་འོག་གི་ས་གཞི་དང་ཆར་གྱིས་བསྐྱོད་པ་ལ་བརྟེན་ནས་
བྱུང་ཞིང་མྱུར་དུ་འཇིག་ཅིང་མི་བརྟན་པ་ལྟར། ཡུལ་དབང་རྣམ་ཤེས་གསུམ་འདུས་པ་
ལ་བརྟེན་ནས་རེག་པ་ལ་སོགས་པའི་རྟེན་འབྲེལ་བྱུང་ཡང་རྣམ་པར་ཤེས་པའི་ཚོགས་དྲུག་
ཡུལ་དང་དབང་པོ་དང་བཅས་པ་མྱུར་དུ་འཇིག་པའི་ཆོས་ཅན་ཡིན་པས་ཉེས་དམིགས་
ཅན་ཡིན་ཞིང་། མདོར་ན་ཟིལ་བས་མི་རྟག་པ་དང་ཆུ་བུར་གྱིས་ཚོར་བ་སྡུག་བསྔལ་
མཚོན་པ་ཡིན་པའི་རྒྱུ་མཚན་གྱིས་རྣམ་འགྲེལ་ལས། དེ་ཕྱིར་མི་རྟག་ལས་སྡུག་བསྔལ། །
སྡུག་བསྔལ་ལས་ནི་བདག་མེད་གསུངས། །ཞེས་གསུངས་པ་ལྟར། སྡུག་བདེན་གྱི་ཉེས་
དམིགས་བསྒོམ་པ་གལ་ཆེ་བར་གདམས་པ། །འཁོར་བ་ལས་ངེས་པར་འབྱུང་འདོད་སྐྱེ་
བའི་ཡན་ལག་ཏུ་རྨི་ལམ་གློག་སྤྲིན་གསུམ་གྱིས་འདས་མ་འོངས་ད་ལྟར་གསུམ་མཚོན་པ་
ཡིན་ཏེ། རྨི་ལམ་ནི་ཕལ་ཆེར་འདས་པ་དྲན་པ་དང་། གློག་ད་ལྟ་མེད་ཀྱང་མ་འོངས་
པ་ན་སྐད་ཅིག་གིས་འཁྱུག་པར་འགྱུར་པ་དང་། སྟོན་ཀའི་དུས་ཀྱི་སྤྲིན་གྱི་འདུ་འགོད་
ནི་ད་ལྟར་བལྟ་བཞིན་དུ་སྐྱེ་བའི་རྟེན་མེད་བཞིན་དུ་སྐྱེ་བ་དང་ཡལ་བའི་ཤུལ་མེད་བཞིན་
དུ་ཡལ་འགྲོ་བར་སྣང་བ་ལྟར་འདུས་བྱས་ཐམས་ཅད་གློ་བུར་དུ་བྱུང་བར་སྣང་ཞིང་སྣང་
བ་དེ་ཉིད་སྟོང་བར་འགྱུར་བས་འདི་ལྟར་བལྟ་བར་བྱ་ཞེས་གདམས་པ་ཡིན་ནོ། །སྨྲས་པ།
རྒྱལ་ གསུང་ཉལ་འགྲོ་འབུམ་ གྱི་ རྒྱུན་བཟང་ ལས། ། རྣམ་དཔྱོད་སྙིམ་ པས་ ལེགས་ པར་
བཅུས་པའི་ཆབ། །འགྲེལ་ཚིག་རྣམ་སད་མཆོད་ཡོན་སྦྲེངས་པ་འདིས། །མགྲོན་དུ་བཀུག་
མིན་དཔྱོད་ལྡན་མཁས་པ་གང་། །ལེགས་ཉེས་འབྱེད་པའི་ནུས་བྲལ་སྐྱེ་བོ་དག། ཚུལ་
འདི་མཐོང་བའི་མོད་ལ་བཤུང་གྱུར་ཀྱང་། ། གཞུང་དོན་ལེགས་པར་སྦྱངས་པའི་མཁས་
རྣམས་ལ། །དོན་ལྡན་ཚིག་གཅིག་གིས་ཀྱང་དགའ་སྐྱེད་ནུས། །འདིར་འབད་རྣམ་དཀར་
ཆུ་ཐིགས་གང་བབ་པ། །བདག་དོན་ཚྭ་སྒོ་ ཅན་དུ་མ་ལྷུང་བར། ། གཞན་དོན་དཔག་
བསམ་མྱུ་གུ་བསྐྱེད་བསྲིངས་ཏེ། ། བསྟན་འགྲོའི་ཕན་བདེ་གཡུར་དུ་ཟ་བར་ཤོག། ཅེས་
པ་འདི་ནི་ཨ་ལག་ཤ་པ་ལྷ་ལྡན་སྨོན་ལམ་གྲྭ་སྐོར་བའི་མིང་ཅན་ངག་དབང་བསྟན་དར་
ཞེས་བྱ་བས་རི་བོ་རྩེ་ལྔའི་གཞོན་ནུ་ནོར་བཟང་གི་བྲག་ཕུག་ཏུ་སྦྱར་བའོ། ། སརྦ་མངྒ་
ལཾ། །
335



༄༅། །རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བའི་
འགྲེལ་བ་ལེགས་བཤད་གངྒཱའི་རྒྱུན་བཟང་ཞེས་
བྱ་བ་བཞུགས་སོ། །
རབ་འབྱམས་རྒྱལ་རྣམས་མགྲིན་གཅིག་དབྱངས་མཐུན་པར། །པད་དཀར་ལྟ་བུར་
བསྔགས་པ་དོན་ལྡན་དུ། །བསྒྲུབས་མཛད་སྙིང་སྟོབས་གྱེན་འཕྱུར་ཤཱཀྱའི་ཏོག། གང་
དེས་དགེ་ལེགས་དབུ་མ་ཚོགས་དེང་འདིར་སྙམ། ། འཇིག་རྟེན་ཆོས་བརྒྱད་མགོ་བོ་རྡོག་
པས་བརྫིས། ། མང་ཐོས་དོན་པོ་སྒྲུབ་ལ་རྟག་གུས་ཤིང་། ། མཁས་པའི་བླ་ན་བརྗིད་པའི་
སྤོང་བ་པ། ། སྒོམ་ཆེན་ངག་དབང་བློ་བཟང་མཁྱེན་པར་མཛོད། ། བགྲང་ཡས་རྒྱལ་བའི་
ནུས་མཐུ་ཕུན་ཚོགས་ཀུན། ། གཅིག་ ཏུ་ བསྡུས་ པའི་དཔལ་བརྒྱས་ མངོན་ པར་རྩེན། །
འབྱུང་བོ་མ་ལུས་འདུལ་ བའི་དཔའ་ཆེན་པོ། ། དཔལ་ལྡན་ཕྱག་ན་རྡོ་རྗེར་ གུས་ པས་་
འདུད། ། རྒྱལ་བ་རྣམས་ཀྱང་བཏང་སྙོམས་མཛད་དུས་འདིར། །མ་སྨད་སྙིང་སྟོབས་གོ་
ཚ་བརྟན་པོ་ཡིས། །ཆེར་སྙིགས་འགྲོ་འདི་སྒྲོལ་བའི་མགོན་གཅིག་པུ། །བློ་བཟང་གྲགས་
པའི་ཞབས་རྡུལ་ཡང་ཡང་མཆོད། ། གསུང་རབ་བདུན་རྩི་མངར་བའི་བགོ་སྐལ་ལ། །
དགྱེས་དགུར་སྤྱོད་པའི་སྐལ་བ་ཆེས་མཐོ་ཞིང་། ། རྒྱལ་བསྟན་མི་ནུབ་འཛིན་ཅིང་སྤེལ་
མཁས་པའི། །བཤེས་གཉེན་ཚོགས་ཀྱི་བཀའ་དྲིན་སྙིང་ལ་དྲན། །རྒྱལ་བའི་ཐུགས་བཅུད་
དགོས་འདོད་ནོར་བུའི་དཔྱ། ། སྐྱེ་དགུའི་བསོད་ནམས་ཟོང་གིས་བཀུག་པའི་དཔལ། །
བདག་ཀྱང་བགོ་སྐལ་ཅུང་ཟད་རྙེད་པ་འདི༑ །ཀྱེ་མ་བཤེས་གཉེན་མཐུ་ལས་གཞན་དུ་
ཅི། །དེ་ལྟར་བཤེས་གཉེན་དམ་པ་དགྱེས་བཞིན་དུ། །སྤྱན་རས་ལན་ཅིག་བཅས་པ་ཙམ་
གྱི་མཐུས། །ཚུལ་འདི་འཆད་དང་ཚིག་དོན་འགྲེལ་བ་ལ། །ངལ་བ་ཅུང་ཟད་བསྟེན་འདི་
འང་སྐལ་བ་བཟང་། །དེ་ལ་འདིར་རྡོ་རྗེ་རྣམ་པར་འཇོམས་པའི་གཟུངས་ཞེས་བྱ་བ་ནི་
གང་བཤད་པར་བྱ་བའི་ཆོས་སོ། །དེ་འཆད་པ་ལ་ཚིག་གི་འབྲུ་ནོན་པ་དང༌། དོན་ལ་
དཔྱད་ནས་བཤད་པའོ། །དང་པོ་ནི། རྒྱ་གར་སྨོས་པ་ནི་འཕགས་པའི་ཡུལ་ལོ། ། སྐད་
336



དུ་ནི་སཾ་སྐྲ་ཏའི་སྐད་དུ་ཞེས་པའོ། །བཛྲ་ནི་རྡོ་རྗེའོ། །བི་དཱ་ར་ཎ་ནི་རྣམ་པར་འཇོམས་
པ། །ནཱ་མ་ནི་ཞེས་བྱ་བ་ཞེས་པའོ། །དྷཱ་ར་ཎི་ཞེས་པ་ནི་གཟུངས་སོ། །བོད་ནི་གངས་ཅན་
ནོ། ། སྐད་དུ་ནི་དེའི་སྐད་དུ་བསྒྱུར་ན་འོ། །རྡོ་རྗེ་ནི་སྟོང་ཉིད་མངོན་སུམ་དུ་རྟོགས་པའི་
ཡེ་ཤེས་ཏེ་མཚན་མར་འཛིན་པའི་རྣམ་རྟོག་གིས་མི་བསྐྱོད་པའི་དོན་ནོ། ། རྣམ་པ་ནི་རྒྱུ་
མེད་དུ་འཛིན་པ་དང་མི་མཐུན་པའི་རྒྱུ་ལས་སྐྱེ་བར་འཛིན་པ་སོགས་དང་མཚན་མར་
འཛིན་པ་ཐམས་ཅད་དོ། །འཇོམས་པ་ནི་མཚན་འཛིན་དེ་དག་བརླག་པར་བྱེད་ཅེས་པའི་
ཐ་ཚིག་གོ། གཟུངས་ནི་ངན་འགྲོར་ལྟུང་བ་ལས་འཛིན་པའམ། ཡང་ན་ཚིག་དོན་མི་
བརྗེད་པར་འཛིན་པས་ན་གཟུངས་སོ། །སངས་རྒྱས་ནི་མ་རིག་པའི་གཉིད་སངས་ཤིང་
ཤེས་བྱ་ཀུན་ལ་ཡེ་ཤེས་རྒྱས་པའོ། །དང་ནི་སྡུད་ཚིག་གོ ཉེས་སྐྱོན་སྦྱང་ཞིང་ཡོན་ཏན་
ཁོང་དུ་ཆུད་པས་ན་བྱང་ཆུབ་ཅེས་བྱའོ། ། སེམས་པ་ནི་མཁྱེན་པས་སྟོང་བ་ཉིད་སེམས་
ཤིང་བརྩེ་བས་འགྲོ་བའི་དོན་སེམས་པའོ། །དཔའ་བ་ནི་གཞན་དོན་རྒྱ་ཆེན་པོ་ལ་སྲན་
ཚུགས་པའོ། །ཐམས་ཅད་ནི་རིས་སུ་མ་བཅད་པའི་དོན་ནོ། །ལ་ནི་བཤད་ཚུལ་མང་ཡང་
རེ་ཞིག་རྣམ་དབྱེ་གཉིས་པ་ལས་སུ་བྱ་བའོ། །ཕྱག་འཚལ་ནི་ལུས་དང་ངག་གུས་ཤིང་ཡིད་
ཀྱང་རབ་ཏུ་དང་བའོ། །ལོ་ཞེས་པ་ནི་བྲ་དིར་ཤིས་པ་བརྗོད་པའི་ཚིག་གོ། འདི་སྐད་
ཅེས་སྨོས་པ་ནི་འཆད་པར་འགྱུར་བའི་གཞུང་གི་ཚད་ནི་འདི་ཙམ་སྟེ་ཉེ་བར་ལྷག་ཆད་
མེད་དོ་ཞེས་བྱ་བའི་ཐ་ཚིག་གོ། བདག་གིས་ཐོས་པ་ནི་བཅོམ་ལྡན་འདས་ཀྱི་ཐད་ལས་
དངོས་སུ་རྣ་བས་ཐོས་ཀྱི་བརྒྱུད་པས་ནི་མ་ཡིན་ཞེས་བྱ་བའི་དོན་ནོ། །དུས་གཅིག་ན་ཞེས་
པ་ནི་དུས་སྐད་ཅིག་མ་གཅིག་ན་ལན་ཅིག་ཐོས་ཞེས་པའོ། །སུ་ལས་ཐོས་ཤེ་ན། བཅོམ་
ལྡན་འདས་ཏེ་དེ་ཡང་བཅོམ་པ་ནི་བདུད་བཞི་བཅོམ་པའོ། ། ལྡན་པ་ནི་ཡོན་ཏན་དྲུག་
དང་ལྡན་པའོ། །འདས་པ་ནི་འཁོར་བ་དང་མྱ་ངན་ལས་འདས་པའོ། ། གནས་གང་དུ་
ཐོས་ཤེ་ན། རྡོ་རྗེ་ལ་སྟེ་རྡོ་རྗེ་ལྷུན་པོ་རི་རབ་ཀྱི་ཟོམ་ནའོ། །བཞུགས་པ་ནི་བདུད་འདུལ་
བའི་ཕྱག་རྒྱུ་དང་བཅས་ཏེ་རྡོ་རྗེ་སྐྱིལ་ཀྲུང་གི་ཚུལ་དུ་ཆོས་འཆད་པས་བཞུགས་པའོ། །ཏེ་
ནི་ལྷག་མ་འདྲེན་པའི་ཚིག་གོ། སངས་རྒྱས་ནི་བཤད་ཟིན་ལ་མཐུ་ནི་ནུས་པ་སྟེ་ཁབ་
ལེན་གྱིས་ལྕགས་འདྲེན་པའི་ནུས་པ་ལྟ་བུའོ། །ལག་ན་རྡོ་རྗེ་ནི་ཕྱག་ན་རྡོ་རྗེའོ། །ལུས་ནི་
སྤྱི་བོ་ནས་རྐང་མཐིལ་གྱི་བར་གྱི་ཡན་ལག་དུ་མ་འདུས་པའོ། ། ཐམས་ཅད་ནི་ངག་དང་
337



ཡིད་གཉིས་ཀྱང་སྡུད་པའོ། ། རྡོ་རྗེ་ནི་ཐོགས་པ་མེད་པའོ། །བྱིན་གྱིས་བརླབས་པ་ནི་
བསྒྱུར་བ་ སྟེ་ ཐོགས་པ་མེད་པའི་ནུས་པ་ཅན་དུ་བསྒྱུར་ཅེས་བྱ་བའི་དོན་ནོ། ། ནས་ནི་
མཚམས་སྦྱར་བའི་ཚིག་ཡིན་པས་འོག་མ་དང་འབྲེལ་ལོ། །རྡོ་རྗེའི་ཏིང་ངེ་འཛིན་ནི་སྟོང་
ཉིད་མངོན་སུམ་དུ་རྟོགས་པའི་ཞི་གནས་ས། །དེ་ལ་རྩེ་གཅིག་ཏུ་མཉམ་པར་བཞག་པ་ནི་
མི་གཡོ་བར་གསལ་ངར་གྱི་ཆ་སྙོམས་པར་ཞུགས་པའོ། ། དེ་ནས་ནི་མཉམ་གཞག་དེའི་
རྟིང་ཐོགས་སུ་ཞེས་པའོ། ། སངས་རྒྱས་ཀྱི་མཐུ་ནི་སངས་རྒྱས་ཀྱི་ནུས་པ་དང་། སངས་
རྒྱས་ཀྱི་བྱིན་གྱི་རླབས་ནི་སངས་རྒྱས་ཀྱི་ཤུགས་སོ། །ཡང་ན་མཐུ་ནི་སངས་རྒྱས་གཅིག་གི་
དབང་དུ་བྱས་པ་དང༌། བྱིན་གྱི་རླབས་ནི་ཕྱོགས་ བཅུའི་ སངས་རྒྱས་ ཐམས་ ཅད་ཀྱི་
དབང་དུ་བྱས་པའོ། །བྱང་ཆུབ་སེམས་དཔའ་ཞེས་སོགས་ནི་བཤད་ཟིན་ཏོ། །རྡོ་རྗེ་ཁྲོ་བོ་
ནི་ཕྱག་ན་རྡོ་རྗེའོ། །དེ་ལས་བྱུང་བ་ནི་རྡོ་རྗེ་རྣམ་པར་འཇོམས་པའི་ལྷ་ཚོགས་དང་སྔགས་
སོགས་སོ། །དེ་དག་ཕྱག་རྡོར་གྱི་ཐུགས་ཀ་ནས་ཐོན་པའི་ཕྱིར་དེ་ལས་བྱུང་ཞེས་བྱ་བ་སྨོས་
སོ། ། རྡོ་རྗེ་སྙིང་པོ་ནི་རྡོ་རྗེ་རྣམ་འཇོམས་སོ། ། ཅིའི་ཕྱིར་དེ་ལ་སྙིང་པོ་ཞེས་བྱ་ཞེ་ན།
ལྷའི་ཚོགས་དང་སྔགས་རྣམས་ཀྱི་འབྱུང་གནས་ཡིན་པའི་ཕྱིར་རོ། །ཡང་ན་རྡོ་རྗེ་སྙིང་པོ་
ནི་སྔགས་དང་། རབ་ཏུ་སྨྲས་པ་ནི་སྔགས་དེ་མྱུར་བར་ཐོགས་མེད་དུ་གསུངས་པའོ། །
དེས་ན་ཡུལ་སྟོང་ཉིད་དང་ཡུལ་ཅན་ཏིང་ངེ་འཛིན་དང་དེ་ཡང་སྔགས་ཀྱི་གདངས་སུ་ཤར་
བ་གསུམ་ག་ལ་སྐབས་འདིའི་རྡོ་རྗེའི་ཐ་སྙད་བྱ་ཞིང་རྡོ་རྗེ་དེའི་ཡོན་ཏན་གྱི་དབང་དུ་བྱས་
ན། བདུད་ཀྱིས་བར་དུ་མི་ཆོད་པ། བདེན་འཛིན་ཀྱི་རྣམ་རྟོག་གིས་མི་ཤིགས་པ།
ཕྱིན་ ཅི་ མ་ ལོག་ པས་ ན་ བདེན་ པ། རྣམ་ རྟོག་ གིས་ གཞིག་ དཀའ་ བའི་ ཕྱིར་ སྲ་ བ།
གཞན་དུ་མི་འགྱུར་པའི་ཕྱིར་བརྟན་པ། ཕར་འཇོམས་པ་ལ་ཐམས་ཅད་དུ་ཐོགས་པ་
མེད་པ། ཕར་གཞན་ཐོགས་མེད་དུ་འཇོམས་ཤིང་ཚུར་གང་གིས་ཀྱང་མི་ཚུགས་པས་ན་
ཐམས་ཅད་དུ་མ་ཕམ་པའོ། །དེ་དག་ནི་རྡོ་རྗེ་དེའི་རང་གི་ཡོན་ཏན་ནོ། །སེམས་ནི་ཀུན་
གཞི་དང་ཅན་ནི་དེ་དང་བཅས་པའམ་ལྡན་པ་ཡིན་པས་སེམས་ཅན་ནི་འགྲོ་བ་ཐམས་ཅད་
དོ། །སྐྲག་པར་བྱེད་པ་ནི་འཇིགས་ཤིང་དངངས་པར་བྱེད་པའོ། །འཇིལ་བར་བྱེད་པ་ནི་
ལུས་སེམས་སྤ་བཀོང་ནས་འགུལ་མི་ནུས་པའོ། །རིག་པ་ནི་ལྷའོ། །སྔགས་ནི་ནུས་པ་ཅན་
ཏེ་ངན་སོང་ལས་སྐྱོབ་པའོ། ། ཐམས་ ཅད་ནི་བདུད་དང་གནོད་སྦྱིན་དང་ཤ་ཟ་སོགས་
338



སོ། ། གཅོད་པར་བྱེད་པ་ནི་རྒྱུན་མེད་པར་བྱེད་པའོ། ། གནོན་པར་བྱེད་པ་ནི་ཟིལ་གྱིས་
མནན་ནས་གཡོ་འགུལ་མི་ནུས་པའོ། །ལས་ནི་བྱད་སྟེམས་སོགས་དང་སྔོན་གྱི་ལས་ཐམས་
ཅད་དོ། །འཇོམས་པར་བྱེད་པ་ནི་བཟློག་པར་བྱེད་ཅིང་དག་པར་བྱེད་པའོ། །གཞན་ནི་
ཕ་རོལ་གྱི་སེམས་ཅན་ནོ། །དེའི་ལས་ནི་ནད་སོགས་ཀྱི་རྐྱེན་ནོ། །འཇིག་པར་བྱེད་པ་ནི་
བརླག་པར་བྱེད་པའོ། ། གདོན་ནི་གདོན་ཆེན་བཅོ་བརྒྱད་དོ། །བརླག་པར་བྱེད་པ་ནི་
ཐལ་བར་བྱེད་པའོ། ། ཐར་བར་བྱེད་ པ་ནི་ལྷའི་གདོན་གྱིས་བདག་གིར་བྱས་པ་ལས་
ཕྲོགས་ནས་རང་བཞིན་དུ་གནས་པར་བྱེད་པའོ། །འབྱུང་པོ་ནི་ལས་ཉོན་གྱི་དབང་གིས་
ཁམས་གསུམ་དུ་འབྱུང་བའོ། །འགུགས་པར་བྱེད་པ་ནི་རང་གི་མདུན་དུ་འདྲེན་པར་བྱེད་
པའོ། །རིག་སྔགས་ནི་འཇིག་ རྟེན་དང་འཇིག་ རྟེན་ལས་འདས་པའི་ ལྷའི་རིག་སྔགས་
ཐམས་ ཅད་དོ། ། ལས་ནི་ཞི་རྒྱས་དབང་དྲག་གི་ལས་བཞིའོ། ། དེ་དག་ ཐམས་ ཅད་་་་
གཟུངས་སྔགས་འདིས་བྱེད་དུ་འཇུག་གོ མ་གྲུབ་པ་ནི་ལྷའི་དངོས་གྲུབ་ཡིན་ཞིང་དེ་
གྲུབ་པར་བྱེད་པ་ནི་གསར་དུ་སྒྲུབ་པར་བྱེད་པའོ། ། གྲུབ་ཟིན་པ་རྣམས་བར་ཆད་ཀྱིས་མི་
ཁྱེར་བར་དོན་ཡོད་པར་བྱེད་པ་ནི་ཆུད་མི་ཟ་བར་བྱེད་པའོ། །འདོད་པ་ནི་ཡིད་ཀྱི་མངོན་
པར་འདོད་ཅིང་དོན་དུ་གཉེར་བ་གང་ཡིན་པའོ། ། རབ་ཏུ་བྱིན་པ་ནི་གོང་དུ་སྨོས་པའི་
ཡོན་ཏན་ཐམས་ཅད་སྔགས་འདིས་སྦྱིན་པར་བྱེད་པའི་དོན་ནོ། ། བསྲུང་བ་ནི་ནད་ལ་
སོགས་པ་སྔར་མ་འོངས་པ་རྣམས་ཕྱིས་ཀྱང་མི་འོང་བར་བྱེད་པའོ། །ཞི་བ་ནི་ནད་སོགས་
ཞི་བའོ། །རྒྱས་པ་ནི་ཚེ་དང་བསོད་ནམས་སོགས་རྒྱས་པའོ། །རེངས་པར་བྱེད་པ་ནི་ལུས་
དང་ངག་གཡོ་ཞིང་འགུལ་མི་ནུས་པའོ། །རྨུགས་པར་བྱེད་པ་ནི་ཡིད་ཅི་ཡང་མི་ཤེས་པར་
བྱེད་པའོ། །དེ་དག་ནི་རྡོ་རྗེ་དེས་གཞན་རྗེས་སུ་འཛིན་པའི་ཡོན་ཏན་ནོ། །གསང་བ་ནི་
གཞན་ལ་སྦས་ཤིང་སྟོན་པར་མི་འོས་པའོ། །སྔགས་ནི་བཤད་ཟིན་ཏོ། །མཐུ་ཆེན་པོ་འདི་
ཞེས་བྱ་བ་ནི་འོག་ནས་འབྱུང་པ་ལྟར་གྱི་གསང་སྔགས་སྤང་བྱ་ཐམས་ཅད་སྤོང་པའི་ནུས་
པ་ཆེན་པོ་དང་ལྡན་པ་འདི་ཞེས་བྱ་བའི་ཐ་ཚིག་གོ། ཚིག་ལྷག་མའི་དོན་ནི་བཤད་ཟིན་
ཏོ། །སྔགས་བསྒྱུར་ན་བྱིན་རླབས་ཉམས་པའི་ཉེན་ཡོད་པས་མ་བསྒྱུར་ལ་ཤེས་པར་འདོད་
ན་རྒྱ་འགྲེལ་དང་ གྲགས་པ་བཤད་སྒྲུབ་ཀྱི་འགྲེལ་པ་སོགས་བལྟ་བར་བྱའོ། ། ད་ནི་་་་
གཟུངས་སྔགས་ཀྱི་ཕན་ཡོན་བཤད་པར་བྱ་སྟེ། སྡིག་པ་ནི་ཉོན་མོངས་པའི་སྒྲིབ་པའམ་
339



མི་འདོད་པའི་འབྲས་བུ་འབྱིན་པའི་ལས་ཀྱི་བག་ཆགས་སོ། །བྱང་བར་བྱས་པ་ནི་རྣམ་
སྨིན་དག་པར་བྱས་པའོ། ། སྡུག་བསྔལ་ནི་ལུས་ངག་ཡིད་གསུམ་ཟུག་རྔུས་གཟིར་བ་དང་
ཐམས་ཅད་ཀྱི་སྒྲས་སྡུག་བསྔལ་གསུམ་དང་བརྒྱད་སོགས་བསྟན་ཏོ། །མེད་པར་བྱེད་པ་ནི་
སྡུག་བསྔལ་དེ་དག་སེལ་བར་བྱེད་པའོ། །རྒྱུད་ནི་རྒྱུན་ཆགས་པ་སྟེ་རིག་པ་འཛིན་པའི་སྡེ་
སྣོད་དམ་སེམས་ཅན་གྱི་རྒྱུད་དོ། ། ཅོག་ནི་མཐའ་དག་གོ། གི་ནི་འབྲེལ་ཚིག་སྟེ་རྒྱུད་
ཐམས་ཅད་ཀྱི་འོ་ཞེས་འབྲེལ་ལོ། ། རྩ་བ་ནི་གཞན་སྐྱེད་པའི་རྒྱུའོ། ། སྟེ་ནི་ལྷག་མ་ལུས་
པའི་ཚིག་སྟེ་རྩ་བ་ལས་བྱུང་བ་རྣམས་རྩ་བ་དེ་ལ་ཐིམ་པར་འགྱུར་བའི་དོན་ནོ། །དཔལ་ནི་
ལེགས་པའི་ཡོན་ཏན་ནོ། །ཀུན་ནི་ཚེ་འདི་དང་ཕྱི་མའི་ཕུན་སུམ་ཚོགས་པ་ཐམས་ཅད་
དོ། །གྱིས་ཞེས་པ་ནི་བྱེད་ཚིག་སྟེ་ཡོན་ཏན་དེ་དག་གིས་ཞེས་པའོ། །ལེགས་པར་ནི་རབ་
ཏུའོ། །བརྒྱན་པ་ནི་ཡོན་ཏན་དི་དག་གིས་མཛེས་པར་བྱས་པའོ། ། དབང་པོ་ནི་མིག་གི་
དབང་བོ་ལ་སོགས་པའི་དབང་བོ་དྲུག་གོ། དེ་ཉམས་པ་ནི་མིག་གི་དབང་པོ་ལོང་བ་
ནས་ཡིད་ཀྱི་དབང་པོ་མི་གསལ་བའི་བར་དུའོ། ། དེ་དག་ཀྱང་སྔགས་འདིས་བཀྲུས་ན་
ཉམས་པ་སླར་གསོས་པར་འགྱུར་རོ། །ཚེ་ནི་སྲོག་འཚོ་བའོ། །དེ་ཟད་པ་ནི་དུས་ལ་བབས་
པའོ། ། དེ་ཡང་སྔགས་འདིའི་མཐུ་ལས་བསྲིང་བར་འགྱུར་རོ། །ཚེ་ཉམས་པ་ནི་ཚེ་ཚད་
ལས་ཆུང་ངུར་ གྱུར་ པ་ ཡིན་ པས་དེ་ ཡང་སྔགས་འདི་ལ་བརྟེན་ན་ཚེ་ཚད་རན་པར་་་་་
འཚོའོ། །ཕུན་སུམ་ཚོགས་པ་མ་ཡིན་པ་ནི་ཚེ་ཐུང་ནོར་དབུལ་བུ་མེད་པ་སོགས་སོ། །གང་
ནི་གང་དག་ཅེས་པ་སྟེ་བཀྲ་མི་ཤེས་པ་ཐམས་ཅད་ཅེས་པའི་དོན་ནོ། །ཆགས་པ་ནི་སེམས་
ཅན་གང་ལ་ཕུན་སུམ་ཚོགས་པ་མ་ཡིན་པའི་བྱུར་དེ་དག་ཆགས་པ་སྟེ་གནས་ཞེས་པའི་
དོན་ཡིན་པས་དེ་ཡང་ཕུན་སུམ་ཚོགས་པར་འགྱུར་རོ། ། ལྷ་རྣམས་རྒྱབ་ཀྱིས་ཕྱོགས་ཞེས་
པ་ནི་འཇིག་རྟེན་དང་འཇིག་རྟེན་ལས་འདས་པའི་ལྷ་དེ་དག་རང་ལ་མ་དགྱེས་པས་མགོན་
སྐྱབས་དང་དཔུང་གཉེན་མི་མཛད་པར་སྙིང་རིང་བར་གནས་པ་སྟེ་དེ་དག་ཀྱང་སྔགས་
འདིས་ཤིན་ཏུ་ཉེ་བར་བྱེད་དོ། །མཛའ་བ་ནི་ཡིད་གཅུགས་པའོ། །སྡུག་པ་ནི་ཡིད་དུ་འོང་
བའོ། ། སྐྱེ་བོ་ནི་བདེན་པ་མ་མཐོང་བའི་སོ་སོ་སྐྱེ་བོའོ། ། སྡང་བ་ནི་བྱམས་པར་མི་བྱེད་
པའོ། ། བྲན་ནི་གཡོག་འཁོར་བཟང་བོའོ། །བཟའ་མི་ནི་མཆིས་བྲང་ངོ༌། །ལ་སོགས་པ་
ནི་ཉེ་དུ་གཞན་དག་གོ། གཙོས་པ་ནི་གནོད་ཅིང་འཚེ་བ་སྟེ་དེ་དག་ལ་འབྱུང་པོ་དང་
340



རྒྱལ་པོ་ལ་སོགས་པས་རྒྱུན་དུ་གཙེས་ཤིང་སྐྲག་པར་བྱེད་པའོ། ། ཕན་ཚུན་ནི་བདག་དང་
གཞན་སོགས་སྐྱེ་བོ་ནང་ཕན་ཚུན་ནོ། ། མཐུན་པ་མ་ཡིན་པ་ནི་ཕན་ཚུན་ཡིད་མི་དགའ་
ཞིང་ངག་གིས་ག ཤགས་འབྱེད་ཅིང་ལུས་ཀྱིས་འཐབ་པའོ། །དེ་དག་ཀྱང་ཆོག་འདིས་ཞི་
བར་བྱེད་དོ། །ནོར་ནི་གསེར་དངུལ་ལ་སོགས་པའི་ལོངས་སྤྱོད་དོ། །འགྲིབ་པ་ནི་བྲི་བར་
གྱུར་པ་སྟེ་སྔར་ལོགས་སྤྱོད་ཆེ་བ་ཕྱིས་དབུལ་པོར་གྱུར་པ་ལ་སོགས་པའོ། ། དེས་གནོད་པ་
ནི་ལོངས་སྤྱོད་སྲབ་པར་གྱུར་པ་དེའི་རྐྱེན་ གྱིས་སྡུག་བསྔལ་སྐྱེད་ཅིང་སེམས་ལ་གནོད་
པའོ། ། མྱ་ངན་ནི་སེམས་མི་བདེ་བ་དང་ངལ་ནི་ལུས་དུབ་པའོ། ། གནོད་པ་ནི་དེ་ལྟར་
སེམས་ གདུང་ཞིང་ལུས་དུབ་ པ་ དེའི་རྐྱེན་གྱིས་ གང་ ཟག་ དེ་ལ་གདོན་ཞུགས་ པའོ། །
འཇིགས་པ་ནི་རྒྱུ་མེད་པར་སྤུ་ཟིང་བྱེད་པའོ། ། ཕོངས་པ་ནི་གནའ་དུས་ནས་དབུལ་
བའོ། ། གཟའ་ནི་གདུག་ཅིང་འཛིན་པ་སྟེ་སྒྲ་གཅན་ལ་སོགས་པའོ། ། རྒྱུ་སྐར་ནི་ནམ་
མཁའ་ལ་སོ་སོར་འཐོར་ནས་རྒྱུ་བའི་སྐར་མ་སྟེ་སྨིན་དྲུག་ལ་སོགས་པའོ། །དེ་དག་ངན་
པར་བབ་ཅིང་གནོད་པ་བྱས་པ་དག་ཀྱང་ཆོག་འདིས་ཞི་བར་བྱེད་དོ། ། བྱད་སྟེམས་ནི་
རིག་སྔགས་ངན་པའི་འཁྲུལ་འཁོར་གྱི་ནང་དུ་མིང་བཅུག་སྟེ་གསོད་པའི་སྦྱོར་བ་བྱས་
པའམ་ཡང་ན་དྲང་སྲོང་གི་དམོད་པའོ། །མི་བཟད་པའི་གདོན་ནི་ལྷའི་གདོན་རྫུ་འཕྲུལ་
ཆེ་བ་དག་གོ དེས་ཉེན་པ་ནི་དེ་དག་གིས་ནད་དང་ཟུག་གཟེར་ཚབས་ཆེ་བར་བཏབ་
པའོ། །མྱ་ངན་ནི་ལུས་ངག་ཡིད་གསུམ་གདུངས་པའོ། །ངལ་ནི་དེའི་རྐྱེན་གྱིས་ཕུང་བོ་
ཐང་ཆད་ཅིང་བློ་ཡང་གཏིབས་པོར་གྱུར་པའོ། །དེ་ལས་བྱུང་བ་ནི་དེའི་མཐུ་ལས་བྱུང་
བའོ། །དེ་དག་ཀྱང་གང་ཞེ་ན། འཆད་འགྱུར་ལྟར་གྱི་རྨི་ལྟས་ངན་པ་སོགས་སོ། །དེ་ལ་
རྨི་ལམ་ནི་གཉིད་ལོག་པའི་གནས་སྐབས་ཀྱི་ཡིད་ཀྱི་རྣམ་ཤེས་ལ་དངོས་པོ་སྣ་ཚོགས་སྣང་
བའོ། ། རྨི་ལམ་དང་གཉིད་གཉིས་འདྲ་བར་བཤད་པ་ཡང་ཡོད། སྡིག་པ་ནི་མི་མཛེས་
པ་སྟེ་རྨི་ལམ་ངན་པའོ། །མཐོང་ན་ཞེས་པ་ནི་རྨི་ལམ་གྱི་ཤེས་པ་ལ་ལྟས་ངན་པ་སྣང་ན་
ཞེས་པའོ། །ཡང་ནི་སྡུད་ཚིག་ཡིན་པས་གོང་དུ་བཤད་པ་ལྟར་གྱི་གནོད་པ་དངོས་གནས་
པ་དེ་དག་ཞི་བར་མ་ཟད་ཐ་ན་ཤེས་པའི་སྣང་ངོ་ཙམ་གྱི་གནོད་པ་ཡང་ཞིའོ་ཞེས་བྱ་བའི་
ཐག་ཚིག་གོ། ད་ནི་ཕན་ཡོན་དེ་དག་འབྱུང་བའི་ཐབས་བསྟན་པར་བྱ་སྟེ། དེས་ནི་
ཞེས་པ་ནི་སྒྲུབ་པ་བོ་དེས་ནི་ཞེས་པའི་དོན་ནོ། །རབ་ཏུ་བཀྲུས་པ་ནི་ཆུ་དང་ས་ལ་སོགས་
341



པས་ལན་གསུམ་དུ་བཀྲུས་པའོ། །གཙང་མ་ནི་དེ་ལྟར་ཁྲུས་བྱས་པས་ཕྱིས་དྲི་མ་དག་པའི་
དོན་ནོ། །ཡང་བཤད་པའི་རྣམ་གྲངས་གཅིག་ན་གཙང་མ་ནི་གོས་ལ་བྱ་སྟེ་དེ་ཡང་མཐང་
གོས་དཀར་པོ་དུས་གསུམ་དུ་བཀྲུས་ཤིང་གུ་གུལ་གྱིས་བདུག་ལ་ སྔགས་ཀྱིས་བྱིན་གྱིས་
བརླབ་པ་ལ་བྱའོ། །འདི་ནི་ཕྱིའི་ཁྲུས་སོ། །མདོ་ནི་མདོར་བསྡུས་ཙམ་གྱི་དོན་ནོ། ། སྡེ་ནི་
དོན་ཟབ་མོ་སྡེ་ཚོམ་དུ་བཅད་ནས་སྟོན་པའོ། །དམ་པ་ནི་མཆོག་གོ། མཉན་པར་གྱིས་
ཞེས་པ་ནི་གདམས་པ་སྟེ་བཤེས་གཉེན་ལེགས་པར་བསྟེན་པ་ལས་ཤེས་པར་གྱིས་ཤིག་ཅེས་
འདོམས་སོ། གང་དག་ནི་སློབ་མ་གང་དག་ཅེས་བྱ་བའི་དོན་ནོ། །ཡིད་དགེ་ནི་འཚེ་བ་
མེད་པ་དང་། སེམས་དང་ཞིང་ཞེས་པ་ནི་དང་བའི་དད་པ་དང་ལྡན་པའི་དོན་ནོ། །
ཡང་ན་ཡིད་དགེ་ནི་མངོན་པར་འདོད་པའི་དད་པ་དང་ཡིད་ཆེས་ཀྱི་དད་པ་གཉིས་ཀ་
དང་ལྡན་པ་དང་། སེམས་དང་བ་ནི་དང་བའི་དད་པ་གཅིག་བུ་དང་ལྡན་པའི་དོན་
ནོ། །གཙང་མའི་གོས་ནི་དམ་ཚིག་དང་ཚུལ་ཁྲིམས་རྣམ་པར་དག་པའི་གོས་སོ། །རབ་ཏུ་
བརྒྱན་པ་ནི་དེས་ཤིན་ཏུ་མཛེས་པར་བྱས་པའི་དོན་ནོ། །ཏེ་ནི་འོག་མ་འདྲེན་པའི་ཚིག་
ཡིན་པས་དེ་ལྟར་བྱས་པའི་འོག་ཏུ་མདོ་སྡེ་འདི་ཉོན་ཞེས་པའི་དོན་ནོ། །འདི་ནི་ནང་གི་
ཁྲུས་སོ། །ཟབ་མོ་ནི་རྟོགས་པར་དཀའ་བའོ། །སངས་རྒྱས་ཀྱི་སྤྱོད་ཡུལ་ནི་སངས་རྒྱས་ཁོ་
ནས་གསུངས་པའམ་ཡང་ན་སངས་རྒྱས་ནི་ལྷ་དྲུག་དང་དེ་རང་གི་ངོ་བོར་བསྐྱེད་ནས་སྒོམ་
པ་ནི་སངས་རྒྱས་སྤྱོད་ཡུལ་དུ་བྱས་པའི་དོན་ནོ། ། མདོ་སྡེ་ནི་སྔར་བཤད་པ་ལྟར་དང་།
འདི་ནི་ཞེས་པ་ནི་ཉེ་ཚིག་ཡིན་པས་བཤད་མ་ཐག་པའི་རྡོ་རྗེ་རྣམ་པར་འཇོམས་པའི་རྒྱུད་
འདི་ནི་ཞེས་པའི་དོན་ནོ། །ཏན་བྱེད་ན་ཞེས་པ་ནི་གོང་དུ་བཤད་པ་ལྟར་གྱི་གཙང་སྤྲ་
སོགས་ལེགས་པར་འདུ་བྱས་ནས་ཉན་ན་ཇི་སྐད་བཤད་པའི་ཕན་ཡོན་དག་ཀྱང་འབྱུང་
བར་འགྱུར་ཞེས་པའམ་རྣམ་པ་གཅིག་ཏུ་ན་ལྷ་དྲུག་གི་དོན་ནི་མདོ་སྡེ་ཡིན་ཞིང་དེ་ཉན་པ་
ནི་དེ་སྒོམ་པ་དང་མདོ་སྡེ་འདི་ཡི་ཞེས་པ་ནི་སྒྲ་ལ་གནས་པའི་བསམ་གཏན་འདི་ཡི་ཞེས་
སྦྱོར་ཞིང་། གཟི་བརྗིད་ནི་འོད་ཟེར་ཏེ་དེ་ཡང་ཟླ་བའི་དཀྱིལ་འཁོར་གྱི་སྟེང་དུ་གཟུངས་
སྔགས་བསམ་ཞིང་ཡི་གེ་དེའི་འོད་ཟེར་མེ་འབར་བ་ལྟ་བུར་བསམ་པ་ཡིན་པས་དེ་ལྟ་བུ་
འོད་ཟེར་གྱིས་ཞེས་པའི་དོན་ཡིན་ནོ། །སྲོག་ཆགས་དག་ནི་ཞེས་པ་ནི་ནང་ན་གནས་པའི་
རླུང་ལ་བྱ་ཞིང་དེ་ཡང་གཟུགས་སྔགས་འདི་ཡི་གཟི་བྱིན་གྱིས་ཡུན་རིང་དུ་འཚོ་བའི་དོན་
342



ནམ་ཡང་ན་སྲོག་ཆགས་ནི་སེམས་ཅན་ཐམས་ཅད་ལ་བྱའོ། །མི་བཟད་པ་ཡི་ནད་ནི་ཤིན་
ཏུ་འཚོ་དཀའ་བའི་ནད་དོ། །ཀྱང་ནི་གཞན་སྡུད་པའི་ཚིག་ཡིན་པས་ཤིན་ཏུ་འཚོ་དཀའ་
བའི་ནད་གསོས་པར་འགྱུར་ན་ནད་རང་དགའ་བ་ལྟ་ཅི་སྨོས་ཞེས་པའི་དོན་ནོ། །དེ་དག་
ཐམས་ཅད་ཞི་བར་བལྟ་ཞེས་པ་ནི་བཤད་མ་ཐག་པ་ལྟར་གྱི་ནད་དེ་དག་གཟུངས་སྔགས་
འདི་ཡི་མཐུས་ཞི་བའི་མཐུ་དེ་ལ་ལྟོས་ཤིག་ཅེས་པའི་དོན་ནོ། ། ཚེ་ནི་བཤད་ཟིན་ཏོ། །
བསོད་ནམས་ནི་གྲགས་པ་དང་ལོངས་སྤྱོད་དོ། །འཕེལ་བར་འགྱུར་བ་ནི་གྲགས་པ་དང་
ལོངས་སྤྱོད་རྒྱས་པའི་དབང་གིས་ཡིད་བདེ་ཞིང་ལུས་ངག་ཀྱང་རིམ་གྱིས་རྒྱས་པར་འགྱུར་
བའི་དོན་ནོ། །སྡིག་པ་ནི་བསྟན་ཟིན་ལ་ཀུན་ལས་ཞེས་པ་ནི་ཡིད་དུ་མི་འོང་བ་ཐམས་ཅད་
ལས་ཞེས་པའི་དོན་ནོ། །རྣམ་པར་ཐར་བ་ནི་ཚེ་རབས་གཞན་དུ་ཡང་མི་མྱོང་བའོ། ། ད་
ནི་བུམ་པའི་ཆོ་ག་བསྟན་པ་ལ། ནོར་བུ་ནི་མུ་ཏིག་ལ་སོགས་པའོ། །ཡུངས་ཀར་ནི་
སྔགས་ ཀྱིས་ བསྒྲུབས་པའི་རྫས་ ཏེ་ གསེར་ལ་ སོགས་པའི་སྣོད་དུ་བླུགས་ནས་བགེགས་་་
བསྲུང་བའི་དོན་དུ་བུམ་པའི་ཁར་འཇོག་པའོ། ། དུར་བ་ནི་ཀུ་ཤའི་བྱེ་བྲག་གམ་རྩྭ་རམ་
པའོ། །རིན་ཆེན་ནི་དཀོན་ཞིང་རིན་ཐང་ཆེ་བ་སྟེ་གསེར་ལ་སོགས་པའི་རིན་ཆེན་ལྔའོ། །
རྨ་མེད་པ་ནི་གས་ཆག་མེད་པའི་དོན་ནོ། །ཙནྡན་ཞེས་པས་དྲི་ལྔ་བསྟན་ཏོ། །བཅས་ཞེས་
པ་ནི་ལྷན་ཅིག་པའི་དོན་ཏེ་དེ་དག་དང་ལྷན་ཅིག་ཏུ་གཞུག་ རྒྱུའི་རྫས་གཞན་བསྟན་པ་
ཡིན་པས་དེ་ཡང་སྨན་ལྔ་འབྲུ་ལྔ་སྙིང་པོ་ལྔ་སྟེ་ལྔ་ཚན་གསུམ་བཅས་ཞེས་པའི་ཚིག་གིས་
བསྟན་ཏོ། །ཤེལ་ནི་ཤེལ་དངོས་དང་རྡོ་རྗེ་ནི་རྡོ་རྗེ་ཕ་ལམ་སྟེ་བུམ་པའི་ནང་དུ་གཞུག་རྒྱུའི་
དོན་དུ་རྫས་གཉིས་དང་། མེ་ཏོག་ནི་མེ་ཏོག་སྔོན་པོའི་ཕྲེང་བ་སྟེ་བུམ་པའི་ཁར་བཅིང་
རྒྱུའི་དོན་དུ་རྫས་གཅིག་སྟེ་རྫས་ཟུར་བ་གསུམ་བསྟན་པའམ། ཡང་ན་གོང་གི་རྫས་དེ་
དག་མི་འབྱོར་ན་སྐུ་གསུང་ཐུགས་གསུམ་མཚོན་བྱེད་དུ་ཤེལ་དང་རྡོ་རྗེ་དང་མེ་ཏོག་གསུམ་
གཞུག་པར་བྱ་ཞེས་པའི་དོན་ནོ། །ཆུ་ཡིས་ཞེས་བྱ་བ་ནི་སྲོག་ཆགས་མེད་པའི་ཆུ་གཙང་
མས་ཞེས་བྱ་བའི་དོན་ནོ། །གསེར་རམ་ཞེས་བྱ་བ་ནི་གསེར་གྱི་བུམ་པ་རབ་ཅེས་བྱ་བའི་ཐ་
ཚིག་གོ། ཡང་ན་ནི་ཞེས་བྱ་བ་ནི་རྣམ་གྲངས་གཞན་སྟོན་པའི་བཀཱར་ཆིག་གོ། དངུལ་
གྱི་བུམ་པ་ཞེས་པ་ནི་དངུལ་གྱི་བུམ་པ་འབྲིང་ཞེས་བྱ་བའི་ཐ་ཚིག་གོ། དག་ཀྱང་རུང་
ཞེས་བྱ་བ་ནི་ཟངས་ལ་སོགས་པའི་བུམ་པ་དག་ཀྱང་མི་རུང་བ་མིན་ཞིང་ཐ་མུ་ཞེས་བྱ་བའི་
343



དོན་ནོ། །གཙང་མའི་གོས་ཀྱིས་ཞེས་པ་ནི་ལོངས་མ་སྤྱད་པའི་གོས་གསར་པས་ཞེས་བྱ་
བའི་ཐ་ཚིག་གོ༑ དཀྲིས་ཤིང་ཞེས་བྱ་བ་ནི་ཐོར་ཅོག་གསུམ་པར་བྱས་ཏེ་བུམ་པའི་མགུལ་
བ་དཀྲི་བར་བྱ་ཞེས་པའི་དོན་ནོ། །དགང་ཞིས་པ་ནི་བུམ་པའི་གསུམ་ཆ་ཆུ་ཡིས་དགང་
དགོས་པར་བསྟན་ཏོ། །ལན་གྲངས་ནི་ཡང་དང་ཡང་དུ་བསྐྱུར་ནས་བཟླས་པའོ། །ཉི་ཤུ་
རྩ་གཅིག་ནི་གཟུངས་རིང་བཟླས་པའི་དོན་ནོ། ། བརྒྱ་རྩ་བརྒྱད་ནི་སྙིང་པོ་བཟླས་པའི་
དོན་ནོ། །ཡང་ན་ནི་ཞེས་པ་ནི་དེ་གཉིས་གང་བཟླས་ཀྱང་ཆོག་པའི་དོན་ནོ། །ཁྲུས་ཀྱི་ཆོ་
ག་རྩོམ་པ་ལ་བསྙེན་པ་སྔོན་དུ་སོང་བ་གལ་ཆེ་བར་དགོངས་ཏེ་རྡོ་རྗེ་རྣམ་འཇོམས་བཟླས་
ནས་ནི་ཞེས་བྱ་བ་གསུངས་ཏེ། དོན་ནི་དེ་ལྟར་རྡོ་རྗེ་རྣམ་འཇོམས་ཀྱི་གཟུངས་རིང་དང་
སྙིངང་པོ་བཟླས་པའི་གྲངས་བསྙེན་ཙམ་ཚད་དུ་འཁྱོལ་བར་བྱས་ནས་གཟོད་ཁྲུས་ཀྱི་ཆོ་ག་བྱ་
ཞེས་པའི་དོན་ནོ། ། རྒྱལ་པོ་ནི་བསོད་ནམས་དང་ལྡན་པ་རྣམས་ཀྱི་གཙོ་བོ་རྒྱལ་པོ་དངོས་
སམ། ཡང་ན་ཡན་ལག་གི་གཙོ་བོ་མགོ་འམ། ཡང་ན་རྣམ་པར་ཤེས་པའི་གཙོ་བོ་ཀུན་
གཞི་ལ་བྱའོ། །རྟག་ཏུ་ནི་དུས་གསུམ་དུའོ། །ཁྲུས་ཀྱིས་ཤིག་ནི་བསྐུལ་ཚིག་སྟེ་གདམས་
པའོ། ། རྡོ་རྗེ་རྣམ་པར་འཇོམས་ པའི་དོན་ནི་ བཤད་ཟིན་ལ། ཞེས་བྱ་བ་ཞེས་པ་ནི་
གཟུངས་འདི་ཡི་མིང་ནི་རྡོ་རྗེ་རྣམ་པར་འཇོམས་ པའོ་ཞེས་སྒྲོག་པ་ཙམ་དུ་ཟད་དོ། །
གཟུངས་ནི་སྒྲུབ་པ་པོ་རྣམས་ཀྱིས་བསྟེན་ཅིང་དྲན་པར་བྱ་བ་ཡིན་པས་ནའོ། །རྫོགས་སོ་
ཞེས་པ་ནི་མཐར་ཐུག་པར་བྱས་པའམ་ཡང་ན་རྒྱུད་ཆེན་མོ་ལས་ཕྱུང་བ་འདི་སྡུད་པ་བོས་
ཡང་དག་པར་ཐོབ་པའོ་ཞེས་བྱ་བའི་དོན་ནོ། །
གཉིས་པ་དོན་ལ་ཅུང་ཟད་དཔྱད་ནས་བཤད་པ་ལ། འགྱུར་ཕྱག་དང་། གླེང་
གཞི་དང༌། གཞུང་དོན་དངོས་བཤད་པ་དང་གསུམ། དང་པོ་ནི། སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ་ཞེས་བྱུང༌། དེ་ལ་སངས་རྒྱས་ཀྱི་སྒྲ་
བཤད་ནི་བུདྡྷ་ཞེས་པའི་སྒྲ་གཉིད་སངས་པ་དང་པད་འདབ་རྒྱས་པ་གཉིས་ཀ་ལ་འཇུག་
ཅིང་བཅོམ་ལྡན་འདས་ལ་ཡང་སྒྲ་བཤད་དེ་གཉིས་ཀ་འཇུག་ཏུ་རུང་བའི་རྒྱུ་མཚན་གྱིས་
སངས་རྒྱས་ཞེས་ལོ་ཙཱ་བ་རྣམས་ཀྱིས་བསྡོམས་ནས་བསྒྱུར་བ་ཡིན་ནོ། །འོ་ན་སྒྲ་བཤད་
ཚུལ་འདི་གསེར་ཕྲེང་ལས་མི་འཐད་པར་གསུངས་པ་ཅི་ཡིན་ཞེ་ན་བཤད་པར་བྱ་སྟེ།
སྔོན་གྱི་མཁས་པ་མང་པོ་ཞིག་གིས་སངས་རྒྱས་ཀྱི་སྒྲ་བཤད་པའི་ཚེ་ན། ཇི་སྐད་དུ། མ་
344



རིག་གཉིད་ལས་སངས་ཕྱིར་དང་། ། ཤེས་བྱ་ལ་ཡང་བློ་རྒྱས་ཕྱིར། ། སངས་རྒྱས་པདྨ་ལྟར་
སངས་རྒྱས། ། དེ་ཕྱིར་སངས་རྒྱས་མཚན་གསོལ་ཏོ། ། ཞེས་པའི་ཚིགས་བཅད་གཅིག་
འདྲེན་པར་མཛད་ལ། ཚིགས་བཅད་འདིའི་རྐང་ པ་ ཐ་མ་ལ་དེ་བཞིན་བཅོམ་ལྡན་
སངས་རྒྱས་སོ་ཞེས་པ་ལྟ་བུ་འདྲ་མིན་སྣ་ཚོགས་བྱུང་ཞིང་ཁྱད་པར་དུ་རྐང་པ་གསུམ་པའི་
དོན་ལ་སྐྱོན་ཞུགས་པ་ཡིན་པས་ཚིགས་བཅད་འདི་གྱ་ཚོམ་དུ་དྲངས་མི་རུང་ཞེས་པ་གསེར་
ཕྲེང་གི་དགོངས་པ་ཡིན་གྱི། སྤྱིར་སངས་རྒྱས་ལ་མ་རིག་པའི་གཉིད་སངས་ཤིང་ཤེས་བྱ་
ལ་བློ་རྒྱས་པས་ན་སངས་རྒྱས་སོ་ཞེས་བཤད་པ་བྱས་པ་ནི་ཤིན་ཏུ་རུང་སྟེ། དེ་སྐད་དུ་
སྐྱབས་འགྲོ་བདུན་ཅུ་བ་ལས། མ་རིག་གཉིད་ནི་རྒྱུན་བཅད་ཅིང་། །ཡང་དག་ཡེ་ཤེས་
ངེས་འབྱུང་བས། །གང་ཞིག་རྣས་སད་དེ་སངས་རྒྱས། །སྐྱེས་བུ་གཉིད་སངས་ཇི་བཞིན་
ནོ། །ཞེས་དང་། ཤེས་བྱ་ལ་ནི་བློ་རྣམས་རྒྱས། ། རྨོངས་པའི་ཟུམ་པ་བཅོམ་པས་ན། །
སངས་རྒྱས་ པད་མ་ལྟར་རྣམ་རྒྱས། ། ཞེས་ གསུངས་ པ་ལྟར་རོ། ། དེ་ལྟར་འགྱུར་ཕྱག་
མཛད་པའི་དགོས་པ་ནི་སྡེ་སྣོད་གསུམ་སོ་སོར་ངོས་བཟུང་བའི་ཆེད་དུ་ཡིན་ཏེ། འདུལ་
བའི་སྡེ་སྣོད་ལ་ཐམས་ཅད་མཁྱེན་པ་དང་། ། མདོ་སྡེའི་སྡེ་སྣོད་ལ་སངས་རྒྱས་དང་བྱང་
ཆུབ་ སེམས་ དཔའ་ ཐམས་ ཅད་དང་། མངོན་པའི་ སྡེ་སྣོད་ལ་འཇམ་དཔལ་ ལ་ ཕྱག་
འཚལ་བའི་ཚིག་སྨོས་ཤིག་ཅེས་ཆེས་སྔོན་དུས་ཀྱི་ལོ་པཎ་རྣམས་ཀྱིས་བཀས་བཅད་པ་
བཞིན་ཡིན་པའི་ཕྱིར། དེ་ཡང་ཆེས་སྔོན་གྱི་བཀས་བཅད་ཡིན་པས་ སྔོན་གྱི་བཀའ་
བསྟན་བཅོས་ཀྱི་འགྱུར་ཕྱག་རྣམས་ནི་ངེས་ཅན་ཁོ་ན་ཡིན་ཞིང་ཕྱིས་ཀྱི་འགྱུར་ཕྱག་ལ་ངེས་
པ་མེད་པར་ལོ་ཙཱ་བ་རྣམས་ཀྱིས་རང་གང་འདོད་ཀྱི་ལྷ་ལ་ཕྱག་བྱ་བ་ཡང་སྲིད་དེ། སྐྱེས་
རབས་སོ་བཞི་བའི་འགྱུར་ཕྱག་ཏུ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ་ཞེས་སྨོས་འདུག་ཀྱང་དེ་ནི་འདུལ་བའི་སྡེ་སྣོད་ཡིན་པའི་ཕྱིར་ཏེ། ཀུན་
བཏུས་ལས། གླེང་གཞིའི་སྡེ་དང༌། རྟོགས་པ་བརྗོད་པའི་སྡེ་དང་། དེ་ལྟ་བུ་བྱུང་
བའི་སྡེ་དང་། སྐྱེས་པའི་རབས་ཀྱི་སྡེ་འཁོར་དང་བཅས་པ་འདི་ནི་འདུལ་བའི་སྡེ་སྣོད་
དོ། །ཞེས་གསུངས་པའི་ཕྱིར། དེས་ན་སྔོན་གྱི་དུས་སུ་དེ་ལྟར་བཀས་བཅད་མཛད་ཅིང་
བཀས་བཅད་དེ་ཡང་དང་པོ་ནས་ཡི་གེར་མ་བཀོད་པའམ་ཡི་གེར་འཁོད་ཀྱང་བར་སྐབས་
སུ་ནུབ་པ་གང་རུང་དུ་མངོན་ཏེ། སྙིགས་དུས་ཀྱི་ཐམས་ཅད་མཁྱེན་པ་བུ་སྟོན་རིན་པོ་
34 5



ཆེའི་ཕར་ཕྱིན་ལུང་གི་སྙེ་མ་ལས། མངོན་པ་དང་འདུལ་བ་དང་མདོ་སྡེའི་སྡེ་སྣོད་ཀྱི་
ཐོག་མར་འཇམ་དཔལ་དང་ཐམས་ཅད་མཁྱེན་པ་དང་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ལ་ཕྱག་འཚལ་བར་བཀས་བཅད་པའི་ཕྱིར་རོ་ཞེས་གྲགས་ཀྱང་བཀས་
བཅད་གང་ན་ཡང་མི་སྣང་བའི་ཕྱིར་རོ་ཞེས་གསུངས་པའི་ཕྱིར། དེས་ན་འདི་ལྟ་བུ་ལ་
འཁྲུལ་གཞི་བྱས་ནས་གོང་དུ་སྨོས་ཟིན་ལྟར་གྱི་བཀས་བཅད་གཏན་ནས་མེད་ཟེར་མི་རུང་
སྟེ། རྗེ་བླ་མས་བོད་སྔ་རབས་པ་དག་གི་གསུང་རྩོམ་མཐའ་དག་ལ་གཟིགས་རྟོག་ཞིབ་
གནང་ངོས་མཁས་ཁྱད་ཐོན་པའི་ལེགས་བཤད་སྐྱེས་ སུ་ གནང་ བའི། ལེགས་ བཤད་
གསེར་ཕྲེང་ལས། འདིར་ཡང་སྔ་རབས་པ་རྣམས་འདུལ་ བའི་ཀླད་དུ་ ཐམས་ ཅད་་་་
མཁྱེན་པ་དང༌། མདོ་སྡེ་ལ་སངས་རྒྱས་དང་བྱང་ཆུབ་སེམས་དཔའ་དང་། མངོན་པ་
ལ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་སྨོས་ཤིག་ཅེས་ལོ་པཎ་གྱིས་ བཀས་
བཅད་པས་སྡེ་སྣོད་གསུམ་ངོས་འཛིན་གྱི་ཕྱག་ཡིན་ཞེས་སྤྲོས་ནས་འཆད་ཅིང་། དེ་ལ་ཕྱི་
རབས་པ་རྣམས་ཀྱིས་མ་ངེས་པའི་རྒྱུ་མཚན་དུ་མ་བཤད་ནས་ལོ་ཙཱ་བ་རང་དད་པའི་ལྷ་ལ་
ཕྱག་བྱས་པར་འཆད་མོད། འོན་ཀྱང་སྔོན་འགྱུར་བའི་འདུལ་བ་དང་མངོན་པ་དང་
མདོ་སྡེ་ཕལ་མོ་ཆེ་ལ་ངེས་པ་ཅན་དུ་སྨོས་འདུག་པས་ཕྱིས་སུ་མ་ངེས་ཀྱང་དང་པོའི་ཆོས་
རྒྱལ་རྣམས་ཀྱི་དུས་སུ་བཀས་བཅད་པ་འདྲའོ་ཞེས་གསུངས་པའི་ཕྱིར། དེས་མཚོན་
རྗེའི་གསུང་ལས་ཡིན་ནམ་སྙམ་ཞེས་པ་དང་ཡིན་པ་འདྲ་ཞེས་པའི་ཁ་ཚོན་མ་བཅད་པ་ལྟ་
བུ་ཚིག་བྱུང་བ་དག་རང་ཅག་རྣམས་ཀྱིས་དེ་དང་དེ་ཡིན་པར་ཐག་ཆོད་དགོས་ཚུལ་ཤེས་
པར་བྱའོ། །
གཉིས་པ་གླེང་གཞི་ནི། འདི་སྐད་བདག་གིས་ཞེས་པ་ནས་རྡོ་རྗེ་སྙིང་པོ་རབ་ཏུ་
སྨྲས་སོ་ཞེས་པའི་བར་གྱི་གཞུང་ཡིན་ཞིང་བསྟན་ཚུལ་ནི་འདི་སྐད་ཅེས་པས་ཆོས་ཕུན་སུམ་
ཚོགས་པ་དང་། བདག་གིས་ཐོས་པ་ཞེས་པས་འཁོར་ཕུན་སུམ་ཚོགས་པ་དང་། དུས་
གཅིག་ན་ཞེས་པས་དུས་ཕུན་སུམ་ཚོགས་པ་དང་། བཅོམ་ལྡན་འདས་ཞེས་པས་སྟོན་པ་
ཕུན་སུམ་ཚོགས་པ་དང༌། རྡོ་རྗེ་ལ་ཞེས་པས་གནས་ཕུན་སུམ་ཚོགས་པ་དང་བཅས་ཕུན་
ཚོགས་ལྔ་བསྟན་ཅིང་། སྤྱིར་གླེང་གཞི་ནི། འཆི་མེད་མཛོད་ལས། རྒྱུ་དང་བྱེད་པོ་
ས་བོན་དང་། གླེང་གཞི་ ཐོག་མའི་བྱེད་ པའོ། ། ཞེས་ གླེང་གཞི་རྒྱུའི་རྣམ་གྲངས་སུ་་
346



བཤད་པ་ལྟར་མདོའི་གླེང་གཞི་ནི་མདོ་འབྱུང་བའི་རྒྱུའོ། །དེ་ཡང་ཆོས་ཕུན་སུམ་ཚོགས་
པ་ཐོག་མར་དགེ་བ་བར་དུ་དགེ་བ་ ཐ་མར་དགེ་བ་དོན་བཟང་པོ་ཚིག་འབྲུ་བཟང་པོ་
གཅིག་འཆར་རྒྱུ་མེད་ན་མདོ་མི་འབྱུང་ཞིང་། དེ་བཞིན་དུ་ཉན་པའི་འཁོར་མེད་ན་མདོ་
མི་གསུངས། དེ་གཉིས་ཀ་ཡོད་ཀྱང་དུས་ལ་མ་བབ་ན་མི་གསུངས། དེ་གསུམ་ཀ་ཡོད་
ཀྱང་སྟོན་པ་པོ་མེད་ན་མི་འབྱུང་། དེ་བཞི་ཀ་ཡོད་ཀྱང་གནས་ཕུན་སུམ་ཚོགས་པ་མེད་
ན་མི་གསུངས་པ་ཡིན་པའི་ཕྱིར་ཕུན་ཚོགས་ལྔས་བསྡུས་པའི་གླེང་གཞི་ནི་མདོ་འབྱུང་བའི་
རྒྱུའོ། །འོ་ན་སོ་སོར་ཐར་བའི་མདོ་ལས། སོ་སོར་ཐར་བའི་མདོ་འདོན་པའི་གླེང་གཞི་
བཏོན་ཟིན་ཏོ་ཞེས་པ་ལྟར་གྱི་གླེང་གཞི་ཞིག་ཡོད་དགོས་ཤིང་མདོ་རང་ལ་འདི་སྐད་བདག་
གིས་ཐོས་པ་ཞེས་སོགས་ཀྱི་ཚིག་ཀྱང་མེད་ལ་གླེང་གཞི་ནི་སྟོན་པ་ཆེ་གེ་མོ་ཞིག་གིས་ཡུལ་དེ་
ལྟ་བུ་ལ་དེ་ལྟར་འཆད་དོ་ཞེས་པ་ལྟ་བུའི་སྔོན་གྱི་བྱུང་བ་གླེང་བ་ཙམ་ཡིན་པས་སོ་ཐར་གྱི་
མདོ་ལ་གླེང་གཞི་ཇི་ལྟར་འ ཐད་སྙམ་ན་བཤད་པར་བྱ་སྟེ། དེ་ཡང་སོ་སོར་ཐར་པའི་
མདོ་ལས། སྙན་པའི་བ་དན་འཇིག་ རྟེན་ གསུམ་དུ་གྲགས། ། ཞེས་ སོགས་ ཀྱི་ཚིགས་
བཅད་གཉིས་ནི་སྡུད་པ་པོས་སྟོན་པ་ལ་ཕྱག་བྱ་བའི་ཚིག་ཡིན་ཞིང་། སངས་རྒྱས་འདུལ
བ་གངས་ཆེན་མཚོ། ། ཞེས་པ་ནས། ལང་ཚོ་ཡོལ་བ་རྣམས་ཀྱི་གནས་པ་བདེ་ཞེས་པའི་
བར་ནི་སོ་སོར་ཐར་བའི་བསྟོད་ར་དང་ཆེ་བ་བརྗོད་ཅིང་སོ་ཐར་གྱི་མདོ་འབྱུང་བའི་གླེང་
བསླང་བ་ཙམ་ཡིན་པས་སོ་ཐར་གྱི་གཞུང་དངོས་གཞིར་མི་གཏོགས་ལ། ཚེ་དང་ལྡན་པ་
དག་སོ་ཀ་རྣམས་ཀྱི་འདས་པ་དང་ལྷག་མ་ཅི་ཙམ་པ་དེ་ཙམ་མོ་ཞེས་པ་ནས་འདི་ནི་གསོལ་
བའོ་ཞེས་པའི་བར་ནི་སོ་ཐར་གྱི་གཞུང་དངོས་གཞིར་གཏོགས་ཀྱང་མདོ་འདོན་པའི་སྔ་
རོལ་དུ་བྱ་རྒྱུའི་ཆོ་ག་བསྟན་པ་ཡིན་པས་སོ་ཐར་གྱི་མདོ་འདོན་ཚུལ་ལྔ་བོ་གང་རུང་གི་ནང་
དུ་མི་གཏོགས་སོ། ། དེས་ན་སོ་ཐར་གྱི་མདོའི་གླེང་གཞི་ནི། ཚེ་དང་ལྡན་པ་དག་བདག་
ཅག་གསོ་སྦྱོང་བྱ་སྟེ་སོ་སོར་ཐར་བའི་མདོ་འདོན་པ་གདོན་གྱི་ཞེས་པ་ནས་འདི་ལ་ཚེ་དང་
ལྡན་པ་དག་ཡོངས་སུ་དག་ན་འདི་ལྟར་ཅང་མི་སྨྲ་བས་དེ་དེ་བཞིན་དུ་འཛིན་ཏེ་ཞེས་པའི་
བར་དག་ཡིན་པས། དེ་ཡང་གསོ་སྦྱོང་བྱ་སྟེ་ཞེས་པས་དུས་ཕུན་སུམ་ཚོགས་པ་དང་།
སོ་སོར་ཐར་བའི་མདོ་འདོན་གྱི་ཞེས་པས་ཆོས་ཕུན་སུམ་ཚོགས་པ་དང་། ཁྱེད་ཅག་སུ་
ལ་ལྟུང་བ་ཡོད་པ་དེ་མཐོལ་ཞིག་ཅེས་སོགས་ཀྱིས་འཁོར་ཕུན་སུམ་ཚོགས་པ་དང་གསུམ་
347



དངོས་སུ་བསྟན་ནས་གཞན་གཉིས་ཤུགས་ལ་བསྟན་པའམ། ཡང་ན་བདག་ཅག་གསོ་
སྦྱོང་བྱ་སྟེ་སོ་སོར་ཐར་བའི་མདོ་འདོན་པ་གདོན་གྱི་ཞེས་པའི་སྐབས་སུ་སོ་སོར་ཐར་བའི་
མདོ་འདོན་པར་དམ་བཅའ་བ་ཡིན་ པས་དམ་པ་རྣམས་ཀྱི་དམ་བཅའ་ནི་ཇི་ལྟར་དམ་
བཅའ་བ་དེ་ལྟར་དུ་མཐར་ཕྱིན་པར་མཛད་པའི་ངང་ཚུལ་ཅན་ཡིན་པའི་ཕྱིར་དེ་ལྟར་དམ་
བཅའ་བ་དེ་སོ་སོར་ཐར་བའི་མདོ་འདོན་པ་བྱུང་བའི་རྒྱུའམ་གླེང་གཞི་ཡིན་ཏེ། དེ་ལྟར་
དམ་བཅའ་བ་ཡོད་ན་སོ་ཐར་གྱི་མདོ་འབྱུང་ལ་མེད་ན་མི་འབྱུང་བའི་ཕྱིར་རོ། ། དུས་
གཅིག་ན་ཞེས་པ་ལ་རྒྱུད་འདི་དུས་སྐད་ཅིག་མ་གཅིག་ན་ཐོས་ཞེས་པའི་དོན་དུ་འགྲེལ་ན་
སྡུད་པ་པོ་ཤེས་རབ་ཆེ་བར་བསྟན་ལ། ཡང་དུས་གཅིག་ན་ཐོས་ཀྱི་དུས་གཞན་དུ་མ་
ཐོས་ཞེས་པའི་དོན་དུ་འགྲེལ་ན་རྒྱུད་འདི་ཆེས་དཀོན་པར་བསྟན་པར་འགྱུར་བ་སོགས་ཀྱི་
འགྲེལ་བའི་སྒོ་སྣ་ཚོགས་ཡོད་ཀྱང་རེ་ཞིག་ངེས་པའི་དོན་དུ་བཤད་ན། དེ་བཞིན་ཉིད་ནི་
གཞན་དུ་བསྒྱུར་དུ་མི་རུང་ཞིང་བཅོས་སུ་མེད་པའི་ཕྱིར་ནམ་ཡང་འགྱུར་བ་མེད་པ་འདི་
ཁོ་ན་རང་ཡིན་ནོ་ཞེས་བསྟན་པའི་ཕྱིར་འདི་སྐད་ཅེས་སྨོས་ལ། དེ་བཞིན་ཉིད་ཀྱི་ངོ་
བོའམ་བདག་ཉིད་ཡིན་པས་ན་བདག་གིས་ཞེས་དང་། ཤིན་ཏུ་རྟོགས་དཀའ་བས་ན་
དགེ་བའི་བཤེས་གཉེན་ལས་ཐོས་དགོས་པར་བསྟན་པའི་ཕྱིར་ཐོས་པ་ཞེས་སྨོས་པ་ཡིན་
ནོ། །དེ་ཡང་ཐོས་མ་ཐག་ཏུ་རྟོགས་མི་ནུས་ཤིང་རིམ་གྱིས་བློ་སྦྱངས་པའི་སྟོབས་ཀྱིས་ནམ་
ཞིག་ན་རྟོགས་པར་འགྱུར་བའི་ཕྱིར་དུས་གཅིག་ན་ཞེས་སྨོས་པ་ཡིན་ནོ། ། བཅོམ་ལྡན་
འདས་ཞེས་པ་ལ་བཅོམ་པ་ནི་བདུད་བཞི་བཅོམ་པ་ལ་བྱ་ཞིང་། བདུད་བཞིའི་གྲངས་
འདྲེན་ཚུལ་ གྲགས་ ཆེ་བ་གཞན་ཡོད་ མོད་ཀྱང་རེ་ཞིག་ སྐྱེ་རྒ་ན་འཆི་ལ་ སྦྱོར་ཚུལ་ནི།
ཉིང་མཚམས་སྦྱར་ཕྱིན་ངེས་པར་ཕུང་བོ་ལྔ་པོ་གང་རུང་ལེན་དགོས་པའི་ཕྱིར་སྐྱེ་བ་ལ་
ཕུང་བོའི་བདུད་ཅེས་བྱའོ། །ལེགས་པ་ལས་ཉམས་ཤིང་གང་འདོད་ཐམས་ཅད་ཅི་འདོད་
དུ་བསྒྲུབ་ཏུ་མི་སྟེར་བའི་ཕྱིར་རྒ་བ་ལ་ལྷའི་བུའི་བདུད་ཅེས་བྱའོ། །བདེ་བས་ཕོངས་ཤིང་
སེམས་རྒྱུད་མ་རུང་བར་བྱ་བའི་ཕྱིར་ན་བ་ལ་ཉོན་མོངས་པའི་བདུད་དང་། སྐྱེས་ཕྱིན་
རང་དབང་མེད་པར་ངེས་པར་འཆི་དགོས་པའི་ཕྱིར་འཆི་བ་ལ་འཆི་བདག་གི་བདུད་ཅེས་
བྱའོ། ། གཞན་ཡང་། དང་ པོར་ ཉོན་མོངས་སྐྱེ་བ་ནི་ ཉོན་ མོངས་ པའི་ བདུད་དང་།
དེའི་དབང་གིས་ཡུལ་ལ་མངོན་པར་ཞེན་པ་བྱུང་བ་ནི་ལྷའི་བུའི་བདུད་དང་། དེའི་
38



དབང་གིས་བཞག་པའི་བག་ཆགས་ཀྱིས་རིགས་འདྲའི་རྒྱུན་འཐུད་པ་ནི་ཕུང་བོའི་བདུད་
དང་། བག་ཆགས་ཀྱི་ཤུགས་ཟད་པ་ན་རིགས་འདྲའི་རྒྱུན་ཆད་པ་ནི་འཆི་བདག་གི་
བདུད་དོ། །ལྡན་པ་ནི་ཇི་སྐད་དུ། སམྦི་ཊ་ལས། དབང་ཕྱུག་དང་ནི་གཟུགས་བཟང་
དང་། །དཔལ་དང་གྲགས་དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་ལྡན་པ། །
དྲུག་ནི་སྐལ་དང་ལྡན་ཞེས་བྱ། ། ཞེས་སུངས་པ་ལྟར། དབང་ཕྱུག་ནི་སྒྲིབ་གཉིས་ཀྱི་
དབང་དུ་མི་འགྲོ་བའི་རང་དབང་ཆེན་པོ་དང་། གཟུགས་བཟང་བ་ནི་མཚན་དང་དཔེ་
བྱད་ཀྱིས་བརྒྱན་པ་དང་། དཔལ་ནི་བསོད་ནམས་དང་ཡེ་ཤེས་ཀྱི་ཚོགས་ཆེན་པོའི་གཟི་
བརྗིད་དང༌། གྲགས་པ་ནི་ཚངས་པའི་འཇིག་རྟེན་ལ་ཐུག་གི་བར་དུ་བཅོམ་ལྡན་འདས་
བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བ་ཁ་ལོ་བསྒྱུར་བ་བླ་ན་མེད་པ་
ལྷ་དང་མི་རྣམས་ཀྱི་སྟོན་པ་སངས་རྒྱས་སོ་ཞེས་ཡོན་ཏན་གྱི་གྲགས་པ་འབར་བ་དང་།
ཡེ་ཤེས་ནི་ཤེས་བྱ་ཇི་ལྟ་ཇི་སྙེད་ཀྱི་རྣམ་པ་ཀུན་ལག་མཐིལ་དུ་སྐྱུ་རུ་ར་རློན་པ་བཞག་པ་
ལྟར་སྒྲིབ་བྱེད་མེད་པར་མཁྱེན་པ་དང་། བརྩོན་འགྲུས་ནི་སྐུ་གསུང་ཐུགས་ཀྱི་མཛད་པ་
རྒྱུན་མི་འཆད་པའོ། ། དེ་ཡང་དབང་ཕྱུག་ དང་ ཡེ་ ཤེས་ ནི་ཆོས་ སྐུ་ དང་། གཟུགས་་
བཟང་ནི་ལོངས་སྐུ་དང་། དཔལ་དང་གྲགས་པ་ནི་སྤྲུལ་སྐུ་དང་། བརྩོན་འགྲུས་ནི་སྐུ་
གསུམ་ཆར་ལ་གཏོགས་སོ། །བཅོམ་ལྡན་འདས་ཀྱི་སྐད་དོད་བྷ་ག་ཝཱན་ཞེས་པ་ལ་འདས་
པའི་སྐད་དོད་མེད་ཀྱང་། ཕྱིར་མི་ལྡོག་པའི་འཁོར་ལོའི་མདོ་ལས། ནམ་མཁའ་འདྲ་
བའི་ཆོས་རྣམས་ནི། །ལུས་ཅན་རྣམས་ལ་རབ་སྟོན་ཀྱང་། ། དེ་ལ་འཇིགས་པ་མེད་པ་
སྟེ། །དེ་ཕྱིར་བཅོམ་ ལྡན་འདས་ཞེས་བྱ། ། ཞེས་གསུངས་པ་ ལྟར། སངས་རྒྱས་ལ་་་
འཇིགས་པ་ཐམས་ཅད་ལས་འདས་པར་བཤད་ཆོག་པའི་རྒྱུ་མཚན་གྱིས་སྔོན་གྱི་ལོ་ཙཱ་བ་
རྣམས་ཀྱིས་བླ་ཐབས་སུ་བསྣན་པ་ཡིན་ནོ། ། རྡོ་རྗེ་ལ་བཞུགས་སོ་ཞེས་པའི་དོན་ལ་སློབ་
དཔོན་བི་མ་ལ་མི་ ཏྲའི་འགྲེལ་ བ་དང་སློབ་དཔོན་པདྨ་འབྱུང་གནས་ ཀྱིས་ མཛད་ པར་
གྲགས་ པའི་འགྲེལ་ བ་ དག་ ལས་ རྒྱུད་འདི་ རྡོ་ རྗེ་ གདན་ དུ་གསུངས་ པར་ བཤད་ཀྱང་།
སློབ་དཔོན་སངས་རྒྱས་གསང་བས་བསམ་གྱིས་མི་ཁྱབ་པའི་མདོ་དྲངས་ནས་རྡོ་རྗེ་གདན་
ནི་བདུད་འདུལ་བའི་གནས་ཡིན་གྱི་སྔགས་གསུངས་པའི་གནས་མ་ཡིན་ནོ་ཞེས་བཤད་
ནས་རྡོ་རྗེ་རྣམ་པར་འཇོམས་པའི་རྒྱུད་འདི་རི་བོ་མཆོག་རབ་ཀྱི་ཤར་ལྷོའི་ཕྱོགས་ན་རྡོ་རྗེ་
349



ལྷུན་པོ་རི་རབ་ཀྱི་ཟོམ་ཞེས་བྱ་བ་དེར་གསུངས་པར་བཤད་དོ། ། དེས་ན་སངས་རྒྱས་
གསང་བ་ལྟར་ན་རྡོ་རྗེ་གདན་དུ་སྔགས་མི་གསུང་བར་ཁས་ལེན་དགོས་པས། དེ་ལྟར་ན་
རྒྱུད་སྡེ་སྤྱི་རྣམས་ཀྱི་ཚིག་ཟིན་ལ་ཡང་སྤྱན་རས་གཟིགས་སེང་གེ་སྒྲའི་གཟུངས་ཆུང་བ་རྡོ་
རྗེ་གདན་དུ་གསུངས་པར་བཤད་པ་དང་། གཟུངས་ཆུང་གི་མདོ་རང་ལས་ཀྱང་བཅོམ་
ལྡན་འདས་པདྨའི་དབང་ཕྱུག་ཏུ་གྱུར་ཏེ་རྡོ་རྗེ་གདན་ལ་བཞུགས་སོ་ཞེས་སོགས་དང་།
རང་རེའི་མཁས་པ་ཁ་ཅིག་གི་གསུང་ལས་ཀྱེ་རྡོར་གྱི་ རྒྱུད་འདི་ཡུལ་མ་ག་དྷར་བདུད་
འདུལ་བའི་དུས་སུ་གསུངས་པར་རྡོར་ཕྲེང་འགྲེལ་བ་ལས་བཤད་ཅེས་བྱུང་བ་དག་ལ་
དགོངས་པ་ལེན་དགོས་སམ་དཔྱད་པར་བྱའོ། །སངས་རྒྱས་ཀྱི་མཐུ་ཞེས་སོགས་ཀྱི་དོན་ནི།
སྤྱིར་ནུས་མཐུ་ཞེས་བྱ་བ་ནི། འཇུག་ པའི་རྣམ་བཤད་དགོངས་པ་རབ་ བ།སལ་ ལས།
ནུས་མཐུ་ནི་གཞང་འབྲུམ་གྱི་སྨན་ལུས་དང་ཉེ་བ་ཙམ་གྱིས་ནད་སེལ་བ་ལྟ་བུའོ་ཞེས་
གསུངས་པ་ལྟར་བསམ་གྱིས་མི་ཁྱབ་པ་ཡིན་པས་དཔེར་ན་ པྲ་ ཕབ་པ་ན་ མི་དེ་རང་ལ་
མཐོང་ཐོས་སུ་མ་གྱུར་པའི་ལྐོག་གྱུར་དག་ཀྱང་ཆགས་ཐོགས་མེད་པར་སྨྲ་བ་བཞིན་དུ་
འདིར་ཡང་སངས་རྒྱས་ཀྱི་ནུས་མཐུ་ཞུགས་པ་ན་ཕྱག་ན་རྡོ་རྗེས་རང་དབང་མེད་པར་
གཟུངས་འདི་ཐོགས་མེད་དུ་སྨྲ་བ་ཡིན་ནོ། །གསུམ་པ་གཞུང་དངོས་ཀྱི་དོན་བཤད་པ་ལ།
རྡོ་རྗེའི་ཡོན་ཏན་དང༌། གཟུངས་ཀྱི་ཕན་ཡོན་ནོ། །དང་པོ་ལ། རྡོ་རྗེའི་རང་གི་ཡོན་
ཏན་དང༌། གཞན་རྗེས་སུ་འཛིན་པའི་ཡོན་ཏན་ནོ། །དང་པོ་ལ། རྡོ་རྗེ་ཕ་ལམ་དང་
མཚུངས་ཆོས་བདུན་གྱི་སྒོ་ནས་འདྲ་བར་བསྟན་པ་ནི་མི་ཆོད་པ་སོགས་སོ། །དེ་ཡང་སས་
དུམ་བུར་མི་གཅོད་པས་ན་མི་ཆོད་པ། ཆུས་ཕྱེ་མར་གཞིག་ཏུ་མེད་པས་ན་མི་ཤིགས་པ།
མེས་ཐལ་བར་མི་བྱེད་པས་ན་བདེན་པ། རླུང་གིས་གཏོར་མི་ནུས་པས་ན་སྲ་བ། རྣམ་
པ་གཞན་དུ་ མི་འགྱུར་བས་ན་བརྟན་པ། གཟུགས་ ཅན་ གཞན་ པར་ ཐོགས་མེད་དུ་
འབིགས་ནུས་པས་ན་ཐམས་ཅད་དུ་ཐོགས་པ་མེད་པ། ཚུར་གང་གིས་ཀྱང་འབིགས་
པར་མི་ནུས་པས་ན་ཐམས་ཅད་དུ་མ་ཕམ་པ་ཞེས་བྱ་ཞིང་། རྡོ་རྗེ་ཕ་ལམ་ལ་དེ་ལྟ་བུའི་
ཡོན་ཏན་བདུན་ཡོད་པ་བཞིན་དུ་སྐབས་འདིའི་རྡོ་རྗེ་ལ་ཡང་བདུད་ཀྱིས་བར་དུ་མི་ཆོད་
པ་སོགས་ཀྱི་ཡོན་ཏན་བདུན་མངའོ། །གཉིས་པ་གཞན་རྗེས་སུ་འཛིན་པའི་ཡོན་ཏན་ལ་
རྒྱས་པར་ན་བཅོ་བརྒྱུད་དང་བསྡུས་ན་ཞི་རྒྱས་དབང་དྲག་གི་འཕྲིན་ལས་བཞིར་འདུ་ཞིང་།
350



གཞུང་གིས་བསྟན་ཚུལ་ནི་སེམས་ཅན་ཐམས་ཅད་སྐྲག་པར་བྱེད་པ་སོགས་ཀྱིས་བསྟན་ལ་
དོན་ནི་ཚིག་གི་འབྲུ་གཉེར་བའི་སྐབས་སུ་བཤད་ཟིན་པ་ལྟར་རོ། །སྤྱིར་སྔགས་ཀྱི་དོན་ནི་
མནྡྲ་ཞེས་པའི་མན་ཡིད་དང་ཏྲ་ཡ་སྐྱོབ་པ་ལ་འཇུག་པའི་ཕྱིར་འགྲོ་བའི་ཡིད་སྡུག་བསྔལ་
རྒྱུ་དང་བཅས་པ་ལས་སྐྱོབ་བྱེད་ཡིན་པ། དེ་ལ་རྩ་སྔགས་སྙིང་པོ་ཉེ་སྙིང་སོགས་ཡོད་
ཅིང་ཉེ་སྙིང་ནི་སྙིང་པོའི་ཁོངས་སུ་འདུའོ། །ངེས་པའི་དོན་དུ་ན་ཤིས་རབ་ཏིང་ངེ་འཛིན་
དང་མཚུངས་ལྡན་དང་བཅས་པ་ནི་སྙིང་པོ། ཤེས་རབ་དྲན་པ་དང་མཚུངས་ལྡན་དང་
བཅས་པ་ནི་གཟུངས་སྔགས། ཤེས་རབ་སྙིང་རྗེ་དང་མཚུངས་ལྡན་དང་བཅས་པ་ནི་
གསང་སྔགས། ཤེས་རབ་ཡེ་ཤེས་དང་མཚུངས་ལྡན་དང་ བཅས་ པ་ནི་རིག་ སྔགས་་་་
དངོས་དང་། བྱེད་ལས་ནི་སྙིང་པོས་ཐུགས་རྒྱུད་བསྐུལ། ཉེ་སྙིང་གིས་ཐུགས་རྒྱུད་
དང་ཉེ་བར་བྱེད། རིག་སྔགས་ཀྱིས་རིག་པ་སྐྱེད། གཟུངས་སྔགས་ཀྱིས་ངན་འགྲོར་
ལྟུང་བ་ལས་འཛིན་པར་བྱེད། གསང་སྔགས་ཀྱིས་ལྷ་དེ་འབོད་པར་བྱེད་དོ། །ཅིའི་ཕྱིར་
གསང་སྔགས་ཞེས་བྱ་ཞེ་ན། རྒྱ་གར་ན་དངོས་གྲུབ་འཕྲོག་པའི་ཆོ་ག་ཡོད་ཅིང་དེས་ཀྱང་
བསྒྲུབ་རྒྱུའི་ལྷ་དེ་དང་དེའི་སྔས་ས་དང་ཕྱག་རྒྱ་མི་ཤེས་ན་འཕྲོག་མི་ནུས་པའི་ཕྱིར་སྒྲུབ་པ་
པོ་རྣམས་ཀྱིས་སྔགས་སྒྲུབ་པའི་ཚེ་ཤིན་ཏུ་གསང་ནས་བསྒྲུབ་དགོས་པའི་སྔགས་ཡིན་པས་
ན་གསང་སྔགས་ཞེས་བྱའོ། །སྤྱིར་རིག་པ་འཛིན་པ་དང་རིག་སྔགས་འཆང་གཉིས་འགྱུར་
ཁྱད་ཙམ་ལས་ཁྱད་པར་མེད་ཅིང་། དེ་ལ་རྫས་ཀྱི་རིག་འཛིན་དང༌། ལོངས་སྤྱོད་ཀྱི་
རིག་འཛིན་དང་། ལུས་ཀྱི་རིག་འཛིན་གསུམ་ཡོད་ལ། ཐུན་མོང་གི་དངོས་གྲུབ་ཐོབ་
པ་ལ་རྫས་ཀྱི་རིག་འཛིན་ཞེས་བྱ་ཞིང་དེ་ལ་སྔགས་ཀྱིས་བསྒྲུབས་པའི་མིག་སྨན་མིག་ལ་
བྱུགས་པས་སྲིད་པ་གསུམ་མཐོང་བའི་མིག་སྨན་གྱི་རིག་འཛིན་སོགས་མང་ངོ༌། ། རང་
སྣང་དུ་འཁོར་བསྒྱུར་གྱི་ལོངས་སྤྱོད་ཐོབ་པ་ལོངས་སྤྱོད་ཀྱི་རིག་འཛིན་ཞེས་བྱའོ། །ལུས་
ཀྱི་རིག་འཛིན་ལ་ཡང་གཉིས་ཡོད་དེ་བསྐྱེད་རིམ་ལ་བརྟན་པ་ཐོབ་པས་སྤྲོས་བཅས་སྤྲོས་
མེད་གང་རུང་གི་སྤྱོད་པ་སྤྱད་པས་རང་རྒྱུད་ཀྱི་མི་ལུས་མ་སྤངས་པར་འདོད་པའི་ལྷ་དང་
སྐལ་བ་མཉམ་པའི་འཇའ་ལུས་ཐོབ་པ་གཅིག་དང༌། ཡང་ཤིན་ཏུ་སྤྲོས་མེད་ཀྱི་སྤྱོད་པ་
སྤྱད་པས་རང་རྒྱུད་ཀྱི་མི་ལུས་གནས་འགྱུར་ནས་གཟུགས་ཀྱི་ལྷ་དང་སྐལ་བ་མཉམ་པའི་
འཇའ་ལུས་ཐོབ་པ་གཅིག་དང་གཉིས་ཡོད་ལ། འདི་ནི་ཚེ་འདི་དང་དེ་ལ་དེ་གྲུབ་པ་
351



དགོས་ཀྱི་སྐྱེ་བ་ཕྱི་མ་ལ་ཐོབ་པས་གོ་མི་ཆོད་དོ། །ད་ལྟའི་མི་ཕལ་བའི་རྒྱུད་ཀྱི་རིག་སྔགས་
འདི་རིག་སྔགས་ཀྱི་གཟུགས་བརྙན་ཙམ་ལས་རིག་སྔགས་དངོས་མིན་ཞིང་། ད་ལྟའི་
རིག་སྔགས་འདི་བསྒོམས་ནས་གསལ་སྣང་མཐར་ཕྱིན་པའི་ཏིང་ངེ་འཛིན་བརྙེས་ཤིང་
སྔགས་བཟླས་པའི་ནུས་པ་གྲུབ་སྟེ་ནམ་ཆོ་ག་བརྩམས་པ་ཙམ་གྱིས་དངོས་གྲུབ་འགྲུབ་རུང་
གི་ནུས་པ་ཅན་དུ་སོང་བ་ན་ད་ལྟའི་རིག་སྔགས་འདི་ཡང་རིག་སྔགས་དངོས་དང་གོང་
ཟག་དེ་ཡང་རིག་པ་འཛིན་པ་དང་རིག་སྔགས་འཆད་དངོས་ཡིན་ནོ། ། ལག་ན་རྡོ་རྗེས་
རབ་ཏུ་སྨྲས་སོ་ཞེས་པ་ལ། ལག་ན་རྡོ་རྗེས་གསུངས་པ་ཡིན་པའི་ཕྱིར་རྒྱུད་འདི་སངས་
རྒྱས་ཀྱིས་གསུངས་པ་མ་ཡིན་པར་འགྱུར་རོ་ཞེ་ན། རྒྱུད་ཀྱི་སྟོན་པ་པོ་དང་འཁོར་རྣམས་
རྒྱུད་ཐ་མི་དད་ཡིན་པའི་ཕྱིར་རྡོ་རྗེ་རྣམ་པར་འཇོམས་པ་ཡང་སངས་རྒྱས་ཀྱི་ངོ་བོ་ཡིན་
པའམ། རྣམ་པ་གཅིག་ཏུ་ན་སངས་རྒྱས་ཀྱི་ནུས་པ་ཞུགས་པའི་སྟོབས་ཀྱིས་གསུངས་པ་
ཡིན་པའི་ཕྱིར་དོན་ལ་སངས་རྒྱས་ཀྱིས་གསུངས་པར་ཡང་འགྱུར་ཏེ། དཔེར་ན་སངས་
རྒྱས་ཀྱི་མཐུས་སྤྱན་རས་གཟིགས་ཀྱིས་ཤེས་རབ་སྙིང་པོ་གསུངས་ཀྱང་དེ་སངས་རྒྱས་ཀྱི་
བཀའ་ཡིན་པ་མི་འགལ་བ་བཞིན་ནོ། །
གཉིས་པ་གཟུངས་ཀྱི་ཕན་ཡོན་ལ་མདོར་བསྟན་པ་དང་། རྒྱས་པར་བཤད་པ་
གཉིས། དང་པོ་ནི། སྡིག་པ་ཐམས་ཅད་བྱང་བྱས་ནས། །ཞེས་སོགས་རྐང་པ་གཉིས་
ཀྱིས་བསྟན་ལ། གཉིས་པ་ལ་གསུམ། སེམས་ལེགས་ཉེས་ཀུན་གྱི་རྩ་བར་བསྟན་པ་
དང་། ཕན་ཡོན་དངོས་བཤད་པ་དང་། ཕན་ཡོན་དེ་དག་འབྱུང་བའི་ཐབས་བསྟན
པའོ། །དང་པོ་ནི། སེམས་ཀྱི་གནས་ལུགས་ཤིན་ཏུ་རྟོགས་དཀའ་བའི་ཕྱིར་སེམས་ཀྱི་
རང་བཞིན་མ་རིག་པ་ལས་འཁོར་བ་དང་དེ་རིག་པ་ལས་མྱང་འདས་འབྱུང་བ་ཡིན་ཏེ།
ལེགས་བཤད་སྙིང་པོ་ཆུང་བ་ལས། །འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་རིག་
སྟེ། ། གང་ཞིག་མཐོང་བས་དེ་ལྡོག་པ། །ཞེས་དང་། མདོ་ལས་ཀྱང་། མ་རིག་པའི་
རྐྱེན་གྱིས་འདུ་བྱེད་ཅེས་གསུངས་པ་ལ་གོ་རྒྱུ་ཆེན་པོ་ཡོད་པའི་ཕྱིར། དེས་ན་སེམས་
ལེགས་ཉེས་ཀུན་གྱི་རྩ་བ་ཡིན་ཏེ། ཆོས་ཐམས་ཅད་སེམས་ཀྱི་སྣང་ཆ་ཙམ་དུ་ཟད་ཀྱི་
དོན་དངོས་པོའི་གནས་ཚོད་ལ་རང་ཚོ་ལ་སྣང་བ་འདི་ལྟར་དུ་ཚུགས་མི་ཐུབ་པའི་ཕྱིར།
དཔེར་ན་ད་ལྟ་རང་ཚོ་ལ་དྲིང་བའི་ལྗན་ལྗིན་ཕྱིས་ཡོངས་སུ་གང་བར་སྣང་བའི་རི་ར་བ་
352



ཁང་ཁྱིམ་འདི་སེམས་ཀྱི་གནས་ལུགས་ མངོན་སུམ་དུ་རིག་ནས་རིམ་གྱིས་བསྒོམས་པས་
སེམས་དྲི་མ་དང་བྲལ་བར་གྱུར་པ་ན་དྲི་ཞིམ་པོའི་མེ་ཏོག་སྣ་ཚོགས་ཀྱིས་ཡོངས་སུ་གང་
བའི་གཞལ་ཡས་ཁང་དུ་སྣང་བའི་ཕྱིར། དེའི་ཚེ་རི་ར་བ་ཁང་ཁྱིམ་འདི་གནས་མ་འགྱུར་
བར་ ཡོད་ བཞིན་ ཏུ་ལོགས་ཤིག་ན་གཞལ་ཡས་ཁང་ གསར་དུ་གྲུབ་ པ་ ཡང་མ་ཡིན་ཏེ།
སྔར་གྱི་སྣང་བ་གནས་འགྱུར་བ་ཙམ་ཡིན་པའི་ཕྱིར་རོ། ། དེས་ན་ཆོས་ཐམས་ཅད་སེམས་
ཀྱི་ རྗེས་འབྲང་ ཡིན་ པ་ ལ་ དགོངས་ ནས། རྒྱུད་དོ་ ཅོག་གི་ རྩ་བ་ སྟེ། ། ཞེས་སྨོས་ལ།
རྒྱུད་ཀྱི་སྐད་དོད་མཱ་ལ་ཞེས་པ་འགྱུར་རྙིང་དུ་རྒྱུད་ཅེས་བསྒྱུར་ཅིང་འགྱུར་གསར་དུ་ཕྲེང་
བར་བསྒྱུར་ལ་དོན་ནི། འདུས་པ་ཕྱི་མ་ལས། རྒྱུད་་ནི་རྒྱུན་ཞེས་བྱ་སྟེ་ཞེས་པ་ལྟར་རྒྱུན་
ཆགས་སུ་འཇུག་པའི་དོན་ཡིན་པས་རྗོད་བྱེད་ཚིག་གི་དབང་དུ་བྱས་ན་གདུལ་བྱའི་རྒྱུད་ལ་
དངོས་གྲུབ་རྒྱུན་དུ་འབྲེལ་བར་བྱེད་པ་དང་། བརྗོད་བྱ་དོན་གྱི་དབང་དུ་བྱས་ན་ཐོག་
མ་མེད་པ་ནས་རྒྱུན་ལྡན་དུ་འོང་བའི་ཀུན་གཞི་ལ་རྒྱུད་ཀྱི་སྒྲ་འཇུག་གོ། རྗོད་བྱེད་ཚིག་
གི་དབང་དུ་བྱས་ན་ཡང་རྒྱུད་དོ་ཅོག་གི་རྩ་བ་ཡིན་ཚུལ་ཡོད་དེ། རྡོ་རྗེ་ལྷུན་པོའི་རི་རབ་
ཀྱི་ཟོམ་ཞེས་བྱ་བ་ཕྱོགས་མཚམས་ ཐམས་ ཅད་རྡོ་རྗེས་བལྟམས་པ་ཞིག་ན་བཅོམ་ལྡན
འདས་བཞུགས་པའི་ཚེ། རྒྱལ་བོ་མ་སྐྱེས་དགྲ་འམ་མིང་གཞན་རྒྱལ་པོ་ལོག་པའི་སྙིང་པོ་
ཞེས་བྱ་བས་ཡབ་རྒྱལ་པོ་གཟུགས་ཅན་སྙིང་པོ་ཆོས་དང་ལྡན་པ་བཀྲོངས་ནས་མི་དགེ་
བཅུའི་ཁྲིམས་བཅའ་བ་སོགས་ཀྱིས་སྐྱེ་བོ་རྣམས་མི་དགེ་བ་བྱེད་དུ་བཅུག་པས་འཇིག་རྟེན་
གྱི་འབྱུང་པོ་དཀར་ཕྱོགས་ལ་དགའ་བ་རྣམས་ཀྱི་སྟོབས་ཉམས་ཤིང་ནག་ཕྱོགས་ལ་དགའ་
བ་རྣམས་སྟོབས་རྒྱུས་ཏེ། ནད་སྣ་ཚོགས་པས་སྐྱེ་བོ་རྣམས་སྡུག་བསྔལ་བར་གྱུར་བན།
རྒྱལ་པོ་ཆེན་པོ་བཞིས་བཅོམ་ལྡན་འདས་ཀྱི་དྲུང་དུ་ཕྱིན་ནས་དེ་དག་ལས་སྐྱོབ་པའི་ཐབས་
ཞུས་པས། བཅོམ་ལྡན་འདས་ཀྱི་ཕྱག་ན་རྡོ་རྗེ་ལ་དེ་དག་སྐྱོབ་པའི་ཐབས་ལ་སོམས་ཤིག་
ཅེས་བསྐུལ་བས་ཕྱག་ན་རྡོ་རྗེས་སངས་རྒྱས་ཀྱི་མཐུ་དང་སངས་རྒྱས་ཀྱི་བྱིན་གྱི་རླབས་ཀྱིས་
རྡོ་རྗེ་རྣམ་འཇོམས་ཀྱི་སྐུར་གྱུར་ནས་རྡོ་རྗེ་རྣམ་པར་འཇོམས་པའི་གཟུངས་འདི་གསུངས་
ཤིང་། དེ་ལ་ལེའུ་བརྒྱ་རྩ་བརྒྱད་ཡོད་པའི་ནང་ནས་བོད་དུ་འགྱུར་བ་འདི་ལེའུ་དང་པོ་
ཡིན་ཞིང་དེ་ལ་ལོ་ཙཱ་བ་རྣམས་ཀྱིས་བློ་ཀ་ཉེར་ལྔར་བྱས་ལ། ལེའུ་ལྷག་མ་རྣམས་ལེའུ་
དང་པོ་དེའི་རྒྱུད་ཕྱི་མ་ཡང་ཡིན་བཤད་རྒྱུད་ཀྱང་ཡིན་པས་རྒྱུད་དོ་ཅོག་གི་རྩ་བ་སྟེ་ཞེས་
353



སྨོས་པ་ཡིན་ནོ། ། སེམས་བཅོས་ན་ལེགས་པ་ཀུན་གྱི་རྩ་བར་གསུངས་པ་ནི། དཔལ་
ཀུན་གྱིས་ནི་ལེགས་པར་བརྒྱན་ཞེས་སོགས་སོ། ། གཉིས་པ་ཕན་ཡོན་དངོས་ནི། སེམས་
ཅན་དབང་པོ་ཉམས་པ་དང་། ། ཞེས་སོགས་ཀྱིས་བསྟན་ཅིང་གོ་སླའོ། ། ལྷ་རྣམས་རྒྱབ་
ཀྱིས་ཕྱོགས་ པ་དང་། །ཞེས་པ་ལ། འཇིག་རྟེན་ལས་འདས་པའི་ལྷ་ནི་དབང་བསྐུར་
བའི་དུས་སུ་སློབ་དཔོན་གྱིས་སྔགས་ཏིང་ངེ་འཛིན་ཕྱག་རྒྱུ་གསུམ་གས་ཡེ་ཤེས་པ་བཅུག་པ་
གང་ཡིན་པ་དེའོ། །འཇིག་རྟེན་པའི་ལྷ་ནི་འགོ་བའི་ལྷ་ལྔ་སོགས་སོ། །འདི་ལ་ངོས་འཛིན་
མི་འདྲ་བ་དུ་མ་མཆིས་ཏེ། ཕོ་ལྷ་མོ་ལྷ་དགྲ་ལྷ་ཞིང་ལྷ་ལེའུ་ལྷ་ལྔ་ཟེར་བ་དང་། ལེའུ་ལྷ་
ནི་ཆུང་ངུའི་དུས་ནས་བསྐྱང་བའི་ལྷ་ཡིན་ཟེར། ལ་ལས་ལེའུ་ཞེས་པ་བོན་གྱི་བརྡའ་ལ་
གྲངས་ཀྱི་དགུའི་མིང་ཡིན་པས་མི་རབས་དགུ་བརྒྱུད་ཀྱི་ལྷ་ཡིན་ཟེར། ཡང་ལྷན་ཅིག་
སྐྱེས་པའི་ལྷ་ལྔ་སྐྱོབ་པར་བྱེད་པའི་ལྷ་ལྔ་འགོ་བའི་ལྷ་ལྔ་སྟེ་བཅོ་ལྔ་འདྲེན་པ་ཡང་ཡོད་
དོ། །འཇིག་རྟེན་པའི་ལྷ་དེ་དག་གིས་གྲོགས་བྱེད་ཚུལ་ནི། འཚོ་བའི་ལྷའམ་ཡུལ་ལྷས་
སྤྱི་བོ་ནས་བསྲུང་ཞིང་སྐྱོབ་པར་བྱེད། བསྲུང་བའི་ལྷའམ་སྲོག་ལྷས་སྙིང་གི་དཀྱིལ་ནས་
བསྲུང་ཞིང་དེ་ཡང་འཇིག་རྟེན་པ་ལ་བདུད་བཙན་སོགས་དང་ཆོས་པ་ལ་ལྷ་མགོན་སོགས་
སོ། ། སྐྱོབ་པའི་ལྷའམ་དགྲ་ལྷས་ཕྲག་པ་གཡས་ནས་བསྲུང་ཞིང་འཇིག་རྟེན་པ་ལ་དགྲ་ལྷ་
དང་ཆོས་པ་ལ་ཆོས་སྐྱོང་ངོ༌། ། མོ་ལྷའམ་འགྲོགས་ པའི་ལྷས་ མཚན་ ཁུང་གཡོན་ནས་
བསྲུང་ཞིང་ལུས་དང་གྲིབ་མ་བཞིན་དུ་མི་འབྲལ་བར་འགྲོགས་པའི་ལྷའོ། ། ཕོ་ལྷའམ་འགོ་
བའི་ལྷས་མཆན་ཁུང་གཡས་ནས་བསྲུང་ཞིང་འཇིག་རྟེན་པ་ལ་ཕ་མེས་ཀྱི་དུས་ནས་དང་
ཆོས་པ་ལ་བླ་མ་བརྒྱུད་པའི་དུས་ནས་འགོ་བའི་ལྷའོ། །འདི་ལ་མཚུན་ལྷ་ཡང་ཟེར་རོ། །
བྲན་བཟའ་ལ་སོགས་གཙེས་པ་དང་། ། ཞེས་པ་ལ་འགྱུར་འགའ་ཞིག་ ལས་ བྲམ་ཟེ་ལ་
སོགས་གཙེས་པ་དང་ཞེས་བྱུང་བ་ལྟར་ན་བྲམ་ཟེ་མཐུ་ཆེ་བ་དང་རྒྱལ་པོ་ལ་སོགས་པས་
གཙེས་པ་ལས་ཐར་བར་བྱེད་པའམ། ཡང་ན་བྲམ་ཟེ་དང་དགེ་སྦྱོང་ལ་སོགས་པའི་ཡོན་
ཏན་གྱི་ཞིང་ཁྱད་པར་ཅན་ལ་གནོད་པའི་ལས་བྱས་པ་ཡང་ཆོ་ག་འདི་ལ་བརྟེན་ན་འདག་
པར་འགྱུར་བའི་དོན་ནོ། །
གསུམ་པ་ཕན་ཡོན་དེ་དག་འབྱུང་བའི་ཐབས་བསྟན་པ་ལ། ཁྲུས་ཀྱི་ཆོ་ག་དང་།
བུམ་པའི་ཆོ་ག་ཡན་ལག་དང་བཅས་པ་བསྟན་པའོ། །དང་པོ་ནི། དེས་ནི་རབ་བཀྲུས་
354



ཞེས་སོགས་ཀྱིས་བསྟན་ལ། དོན་ནི་ཕལ་ཆེར་གོ་བར་ཟད་ཅིང་མདོ་སྡེ་རྣམ་པ་མཉན་
པར་གྱིས་ཞེས་པ་ལས་འཕྲོས་ཏེ་རྒྱུད་ཀྱི་དོན་ཟབ་མོ་མཉན་པ་དང་བཤད་པ་ལ་དབང་
ནོད་པ་སྔོན་དུ་འགྲོ་དགོས་མི་དགོས་ཚུལ་ལ་ཅུང་ཟད་དཔྱད་ན། སྤྱིར་སྔགས་ཀྱི་འཇུག་
སྒོ་དབང་ཡིན་ཡང་སྔགས་ལ་ཞུགས་ན་དབང་ཐོབ་དགོས་པ་ཡང་མ་ཡིན་ཏེ། དཀྱིལ་
འཁོར་དུ་ཞུགས་པ་ཙམ་དང་སྔགས་སྡོམ་བླངས་པ་ཙམ་གྱིས་ཀྱང་སྔགས་ལ་ཞུགས་པའི་གོ་
ཆོད་དོ། ། རང་དགར་སྔགས་བཟླས་པ་ཙམ་ལ་དབང་དང་རྗེས་གནང་ངེས་ཅན་དུ་སྔོན་
དུ་འགྲོ་མི་དགོས་པར་སེམས་ཏེ། སྔོན་ལྷའི་བུ་ཤིན་ཏུ་བརྟན་པ་ཞེས་བྱ་བས་གནས་འོག་
ཏུ་ལྟུང་བའི་སྡུག་བསྔལ་གྱིས་འཇིགས་ ཏེ་ སངས་ རྒྱས་ ལ་ སྐྱབས་ཞུས་ པས་ བཅོམ་ལྡན་
འདས་ཀྱིས་གཙུག་ཏོར་རྣམ་རྒྱལ་མའི་གཟུངས་གསུངས་ཤིང་དེའི་མོད་ལ་ ལྷའི་བུ་དེས་
ཀྱང་གཟུངས་སྔགས་ཞག་དྲུག་ཏུ་བཟླས་བས་ངན་འགྲོར་སྐྱེ་བ་ལས་ཐར་བའི་ལོ་རྒྱུས་དང་།
སྤྱིར་བྱ་རྒྱུད་ལ་བདག་བསྐྱེད་སྒོམ་མི་དགོས་པའི་ཚུལ་གཅིག་ཀྱང་ཡོད་པ་དང་། དེང་
སང་དབང་གྲལ་དུ་དབང་བརྡའ་ཙམ་ཐོས་མ་མྱོང་བའི་གྲོང་གི་རྒན་རྒོན་དག་གིས་ཀྱང་མ་
ཎི་འདྲོངས་པས་གྲུབ་རྟགས་ཕྲན་བུ་ཐོབ་པ་སོགས་མངོན་སུམ་གྱིས་འགྲུབ་པོ། ། དེ་ཙམ་
དུ་མ་ཟད་ཡི་དམ་གྱི་ལྷ་གང་དང་གང་གི་རྣལ་འབྱོར་བསྒོམ་པ་དང་རྒྱུད་ཀྱི་དོན་ཟབ་མོ་
མཉན་པ་ལ་ཡང་ལྷ་དེ་དང་དེའི་དབང་ཐོབ་པས་ཁྱབ་པ་མེད་དེ། བྱ་རྒྱུད་དེ་བཞིན་
གཤེགས་པའི་རིགས་ཀྱི་དབང་ཐོབ་ན་རིགས་གཞན་གཉིས་ཀྱི་དབང་བསྐུར་མ་ཐོབ་ཀྱང་
དེའི་ལྷ་བསྒོམ་པ་དང་སྔགས་བཟླ་བ་དང་རྒྱུད་མཉན་པ་སོགས་ལ་དབང་བ་བཞིན་ཡིན་
པའི་ཕྱིར་ཏེ། འདི་ལ་ཡང་པཎ་ཆེན་དཔལ་ལྡན་ཡེ་ཤེས་ཀྱི་གསུང་ལས། བྱ་རྒྱུད་དེ་
བཞིན་གཤེགས་པའི་རིགས་ཙམ་གྱི་དབང་ཐོབ་ན་རིགས་གཞན་གྱི་དབང་བསྐུར་མི་རུང་
ཞིང་། དེ་ལ་བསྙེན་པ་སོང་ན་རིགས་གཞན་གྱི་སློབ་དཔོན་སོགས་ཀྱི་བྱ་བ་བྱེད་རུང་
ཞེས་ཞིབ་ཆ་དང་བཅས་ཏེ་གསུངས་པ་ལྟར་རོ། །འོན་ཀྱང་འདི་ལ་ཞིབ་ཏུ་དཔྱད་ན་རྒྱུད་
སྡེ་སྤྱི་རྣམ་ལས། བྱ་རྒྱུད་ལ་རིགས་གསུམ་ཡོད་པས་དེ་བཞིན་གཤེགས་པའི་རིགས་ཀྱི་
དབང་བསྐུར་ཐོབ་ན་རིགས་གཞན་གཉིས་ཀྱི་དབང་མ་ཐོབ་ཀྱང་རིགས་གསུམ་གའི་ལྷ་
བསྒོམ་པ་དང་སྔགས་བཟླ་བ་དང་རྒྱུད་མཉན་པ་སོགས་ལ་དབང་མོད་ཀྱི། འོན་ཀྱང་ལྷ་
དེ་ཉིད་ཀྱི་ལུང་དང་རྗེས་གནང་ཐོབ་དགོས་པར་ལེགས་གྲུབ་ལས་བཤད་དོ་ཞེས་ཀྱང་བྱུང་
355



བའི་ཕྱིར། ལྷ་བསྒོམ་པ་དང་སྔགས་བཟླ་བ་ལ་ལུང་དང་རྗེས་གནང་ཐོབ་དགོས་པ་ལྟ་བུ་
ཡང་ཡོད་པས་བརྟག་དགོས་པར་སྣང་ངོ༌། ། རྒྱུད་སྡེ་གོང་མ་ལྟར་ན་ཡང་དབང་མ་ཐོབ་པ་
དང་སེམས་བསྐྱེད་བཅོས་མ་ཙམ་མེད་པར་ལྷའི་རྣལ་འབྱོར་ཟབ་མོ་བསྒོམས་པས་དངོས་
གྲུབ་ཐོབ་པ་ཞིག་ཀྱང་སྣང་སྟེ། དབང་དོན་དེ་ཉིད་ཡང་གསལ་རྡོ་རྗེ་སེམས་དཔའི་ཞལ་
ལུང་ལས། ཇོ་བོ་ཆེན་པོའི་གསུང་སྒྲོས་ལས་ཀྱང་། རྒྱ་གར་དུ་རྣལ་འབྱོར་བ་ཞིག་གིས་
ཀྱི་རྡོར་བསྒོམས་པས་རྒྱུན་ཞུགས་ཀྱི་འབྲས་བུ་ཐོབ་པ་ཞིག་བྱུང་ཞེས་པ་དོན་ལ་གནས་པ་
ཡིན་ཏེ། བྱང་ཆུབ་ཀྱི་སེམས་མེད་ཀྱང་ཀྱི་རྡོར་གྱི་ལྷ་སྐུ་ལ་དམིགས་ནས་སེམས་རྩེ་གཅིག་
པའི་ཞི་གནས་དང་དེ་ལ་བརྟེན་ནས་བདག་མེད་རྟོགས་པའི་ལྷག་མཐོང་ཚེགས་ཆུང་ངུས་
གྲུབ་པ་སོགས་འོང་ལ་དེའི་རྒྱུན་བསྒོམས་པས་མཐོང་སྤང་ཀུན་སྦྱོར་གསུམ་སྤངས་པ་ཞིག་
འོང་བ་གང་ཞིག དེ་འདྲའི་མཐོང་སྤང་སྤངས་མ་ཐབ།་པའི་འཕགས་པ་དེ་བྱང་ཆུབ་ཀྱི་
སེམས་དང་བྲལ་བས་རྒྱུན་ཞུགས་ལས་འོས་མེད་པའི་ཕྱིར་རོ། །ཞེས་གསུངས་པའི་ཕྱིར།
དེ་བཞིན་དུ་ སངས་རྒྱས་མཉམ་སྦྱོར་ གྱི་ རྒྱུད་ལས། དཀྱིལ་ འཁོར་དུ་ནི་མ་ཞུགས་་་་་
དང་། །དབང་ནི་བསྐུར་བར་མ་བྱས་ཀྱང་། །རང་ཉིད་ལྷར་ནི་བདག་སྦྱོར་ན། །ཚེ་འདི་
ཉིད་ལ་སངས་རྒྱས་འགྲུབ། །ཅེས་དང་། སློབ་དཔོན་པདྨ་འབྱུང་གནས་ཀྱི་འགྲེལ་བར་
མདོ་ སྡེ་དམ་པ་མཉན་པར་གྱིས་ཞེས་པ་ལ་ བཤད་པ་མཛད་སྐབས་དཀྱིལ་འཁོར་དུ་མ་
ཞུགས་པ་དག་གིས་ཀྱང་རྒྱུད་ཀྱི་དོན་མཉན་པ་དང་བཤད་པ་སོགས་རུང་བར་ཡང་བཤད་
དོ། །འོ་ན་སངས་རྒྱས་མཉམ་སྦྱོར་གྱི་རྒྱུད་ལས། དབང་མེད་ལ་ནི་དངོས་གྲུབ་མེད། །
བྱེ་མ་བཙིར་ལ་མར་མེད་བཞིན། །ཞེས་གསུངས་པ་ཇི་ལྟར་དྲངས་ཞེ་ན། གཞུང་འདི་
ནི་མཁས་གྲུབ་སངས་རྒྱས་ཡེ་ཤེས་ཀྱིས་གཞི་ལམ་འབྲས་བུའི་དྲིས་ལན་རང་ཉིད་ཀྱི་མཛད་
པ་ལས་སྤྱིར་བཏང་གི་གཞུང་དང་། གོང་གི་ལུང་དམིགས་བསལ་དུ་གསུངས་པ་བཞིན་
འཆད་དགོས་ཏེ། དེ་ལྟ་མ་ཡིན་ན་རྒྱུད་དེ་རང་ཚིག་སྔ་ཕྱི་འགལ་བ་ཅན་དུ་འགྱུར་རོ། །
དེས་ན་ཁྲིམས་ཉིས་བརྒྱ་ལྔ་བཅུ་རྩ་གསུམ་པོ་ཐམས་ཅད་བཅས་ལྡན་དགེ་སློང་རྣམས་ལ་
བཀག་ པ་ ཤ་ སྟག་ཡིན་ཡང་དགོས་ པའི་ དབང་གིས་ཆང་མ་གཏོགས་ པའི་ བཙས་རྐྱང་
ཐམས་ཅད་གནང་བའི་སྐབས་ཡོད་པ་བཞིན་དུ་སྤྱིར་བཏང་དམིགས་བསལ་གྱི་མཚམས་
ལེགས་པར་ཕྱེ་ཞིང་གནས་སྐབས་ཀྱི་དགོས་པ་དང་མཐར་ཐུག་གི་དགོངས་པའི་གཏད་ས་
356



ལ་བརྟགས་ཏེ་སྒྲས་ཟིན་མི་མཐུན་ཡང་དོན་ལ་འགལ་བ་མེད་པར་གོ་དགོས་ཏེ། དེ་སྐད་
དུ་བསྔགས་འོས་བསྔགས་བསྟོད་ལས། གནང་བ་དང་ནི་བཀག་པ་ལ། །ཁྱོད་བཀའ་ལ་
ལར་གཅིག་ ཏུ་ངེས། ༈ ལ་ལར་ངེས་པ་མ་ལགས་ཀྱང་། ། ཕན་ཚུན་འགལ་བ་མ་མཆིས་
སོ། ། ཞེས་གསུངས་པའི་ཕྱིར། གཉིས་པ་བུམ་པའི་ཆོ་ག་ཡན་ལག་དང་བཅས་པ་ནི།
ནོར་བུ་ཡུངས་ཀར་དུར་བ་དང་ཞེས་སོགས་ཀྱིས་བསྟན་ལ། འདིར་བུམ་པའི་ཁ་རྒྱན་ལ་
དོགས་པ་ཅུང་ཟད་དཔྱད་ན། ཀུ་ ཤ་བུམ་པའི་ཁ་རྒྱན་ཡིན་ནམ་མིན་ཞེ་ན། ཀུ་ཤ་ནི་
བུམ་པའི་ཁ་རྒྱུན་མ་ཡིན་ཏེ། ཀུ་ཤུ་བུམ་པའི་ཁ་རྒྱན་དུ་བཤད་པའི་རྒྱ་གཞུང་ཚད་ཐུབ་
མེད་པའི་ཕྱིར། སྔགས་རིམ་ཆེན་མོ་ལས། རྡོ་རྗེ་མཁའ་འགྲོ་ལས་ཀུ་ཤུའི་ཆུན་པོ་འོག་
ཏུ་གདིང་། ་ཞེས་ཀུ་ཤ་ནི་བུམ་པའི་གདན་དུ་བཤད་ཀྱི་ཁ་རྒྱུན་དུ་མ་བཤད་ལ་དཀྱིལ་
ཆོག་ཁུངས་ཐུབ་རྣམས་ནས་ཀྱང་ཀུ་ཤའི་ཁ་རྒྱུན་མ་བཤད་པར་ཡལ་འདབ་ལ་སོགས་པ་
དང་བཅས་པའི་ཤིང་གིས་བྱ་བར་བཤད་དོ། །ཞེས་གསུངས་པའི་ཕྱིར། དེ་ལ་ཁོ་ན་རེ།
སྔགས་རིམ་གྱི་བཤད་ཚུལ་འདི་མི་འཐད་དེ། བི་མ་ལ་མི་ཏྲ་དང་བདེ་བའི་མྱུ་གུའི་
འགྲེལ་བ་ལས། དུར་བ་ནི་ཁ་རྒྱུན་གྱི་དོན་ནོ་ཞེས་བཤད་འདུག་པའི་ཕྱིར་ཞེ་ན། དེ་
དག་གི་འགྲེལ་བ་ལས། དེ་ལྟར་བཤད་ཀྱང་འགྲེལ་བ་དེ་དག་ཚད་ལྡན་མིན་པས་སྐྱོན་
མེད་དེ། སྔགས་རིམ་ཆེན་མོ་ལས། བི་མ་ལ་མི་ཏྲ་དང་བདེ་བའི་མྱུ་གུས་དུར་བ་ནི་ཁ་
རྒྱུན་གྱི་དོན་ཏོ། །ཞེས་བཤད་ཀྱང་པགསང་པ་སྤྱི་རྒྱུན་དང་མི་མཐུན་པས་ཚད་མར་བཟུང་
དུ་མི་རུང་ལ། ཞེས་གསུངས་པའི་ཕྱིར། །བྱས་པ་ལ་ཁོ་ན་རེ། དེ་མི་འཐད་དེ། བྱ་
རྒྱུད་ཀྱི་སྐབས་སུ་དུར་བ་ཁ་རྒྱན་དུ་རུང་ཡང་བླ་མེད་ལ་མི་རུང་པའི་ཁྱད་པར་འབྱེད་
དགོས་པའི་ཕྱིར་ཏེ། ལུང་དེའི་འཕྲོར། སྔགས་རིམ་ཆེན་མོ་ལས། དུར་བ་ཁ་རྒྱུན་
ཡིན་དུ་ཆུག་ཀྱང་ཀུ་ཤུས་ཁ་རྒྱུན་བྱེད་པའི་ཁུངས་མིན་ཞིང་བླ་མེད་ཀྱི་རང་གཞུང་ནས་
བཤད་པའི་ཁ་རྒྱུན་བཞག་ནས་བྱ་ རྒྱུད་ པའི་གཞུང་གིས་བསྒྲུབས་ཀྱང་འགྲུབ་ པར་ མི་
འགྱུར་རོ། །ཞེས་གསུངས་པའི་ཕྱིར་ཞེ་ན། དཔྱད་གཞི་འགངས་ཆེ་ཡང་རེ་ཞིག་མ་ཁྱབ་
སྟེ། ཞིབ་ཏུ་དཔྱད་ན་རྗེ་བླ་མའི་དགོངས་པ་སྔར་ལྟར་ཡིན་པས་ཚུལ་འདི་ནི་བཤད་ཡམ་
ཙམ་དུ་འགོད་པ་ཡིན་བྱས་ཀྱང་ཆོག་པར་མངོན་ཏེ། སྔགས་རིམ་ལས། བི་མ་ལ་མི་ཏྲ་
དང་བདེ་བའི་མྱུ་གུས་དུར་བ་ནི་ཁ་རྒྱན་གྱི་དོན་ཏོ་ཞེས་བཤད་ཀྱང་གསང་བ་སྤྱི་རྒྱུད་དང་
357



མི་མཐུན་པས་ཚད་མར་བཟུང་དུ་མི་རུང་ལ་ཞེས་རྦད་དེ་ཁ་ཚོན་ཆོད་ནས་གསུངས་འདུག་
པ་འདིས་ཀྱང་བྱ་རྒྱུད་ལ་ཡང་མི་རུང་བར་སྒྲུབ་ནུས་པའི་ཕྱིར་ཏེ། གསང་བ་སྤྱི་རྒྱུད་ནི།
རྗེ་བླ་མའི་ཞལ་ནས། གསང་བ་སྤྱི་རྒྱུད་ལེགས་པར་གྲུབ་པ་དང༌། །དཔུང་བཟང་གིས་
ཞུ་བསམ་གཏན་ཕྱི་མ་སོགས། །བྱ་རྒྱུད་་ རིགས་གསུམ་སྤྱི་དང་བྱེ་བྲག་གི། རྒྱུད་སྡེ་་་
རྣམས་ལ་རིང་དུ་འདྲིས་པར་བྱས། །ཞེས་གསུངས་པ་ལྟར། བྱ་བ་སྤྱིའི་རྒྱུད་ལ་བཞིར་
གྲགས་པའི་ཡ་གྱལ་གཅིག་ཡིན་ཞིང་སྟོན་ཚུལ་ཡང་བྱ་རྒྱུད་རིགས་གསུམ་གྱི་དཀྱིལ་འཁོར་
སྟོང་ལྔ་བརྒྱ་དང་གཞན་ཡང་བྱ་རྒྱུད་ཀྱི་དཀྱིལ་འཁོར་ཡོད་དོ་ཅོག་ལ་ཐུན་མོང་དུ་དགོས་
པ་དང་རྒྱུད་སྡེ་གཞན་གསུམ་ལ་ཡང་ཐུན་མོང་དུ་དགོས་པའི་ས་ཆོག་སྟ་གོན་གྱི་རིམ་པ་
རྣམས་རྒྱས་པར་སྟོན་པའི་རྩ་བའི་གཞུང་ཡིན་པའི་ཕྱིར་འདི་དང་མི་མཐུན་པས་བྱ་རྒྱུད་ལ་
རུང་ལུགས་མེད་པའི་ཕྱིར་རོ། ། ཡང་སྔགས་རིམ་ལས། ཀུ་ཤ་ནི་བུམ་པའི་གང་ན་དུ་
བཤད་ཀྱི་ཁ་རྒྱན་དུ་མ་བཤད་ལ་ཞེས་པ་འདི་ལ་འཁྲུལ་གཞི་བྱས་ཏེ་ཀུ་ཤ་བུམ་པའི་གདན་
ཡིན་པའི་ཕྱིར་བུམ་པའི་ཁར་གཟུག་ཏུ་མི་རུང་ངོ་སྙམ་ན་ཆེས་མི་འཐད་དེ། བགེགས་
བསྲུང་བའི་དོན་དུ་དེ་ལྟར་བཙུག་ཆོག་པའི་ཕྱིར། སྔགས་རིམ་ཆེན་མོ་ལས། དེས་ན་
དུར་བ་སོགས་འཛུགས་པ་ནི་ཡེ་ཤེས་རྡོ་རྗེའི་འགྲེལ་བ་ལས་མགུལ་ཆིངས་ལ་ལྕི་བས་བླུན་
པའི་སྟེང་དུ་རྩྭ་དུར་བ་ཉག་མ་བདུན་བགེགས་ལ་སོགས་པ་མི་འཇུག་པའི་དོན་དུ་འཛུགས་
པར་བཤད་པ་ལྟར་ཡིན་ནོ། །ཞེས་གསུངས་པ་ལྟར་རོ། ། དེར་མ་ཟད་དེང་སང་གི་ཕྱག་
ལེན་ལྟར་ཀུ་ཤ་བུམ་པའི་ནང་དུ་གཟུག་པ་ནི་ཤིན་ཏུ་ཁུངས་དང་བཅས་པ་ཡིན་ཏེ། བྱ་
བ་བསྡུས་པ་ལས་ལས་ཐམས་ཅད་པའི་བུམ་པ་ཉིད་ཀུ་ཤའི་ཆུན་པོ་དང་ལྡན་པ་དེའི་དོན་
དུ་ཉེ་བར་གཞག་པར་བྱའོ། །ཞེས་དང་། དབང་དོན་དེ་ཉིད་ཡང་གསལ་རྡོ་རྗེ་སེམས་
དཔའི་ཞལ་ལུང་ལས། ཀུ་ཤུ་བུམ་པའི་ཁ་རྒྱུན་མ་ཡིན་ཡང་བུམ་པའི་ཁར་གཟུག་པ་ནི་
དཀྱིལ་ཆོག་རྡོ་རྗེ་ཕྲེང་བར། སྣོད་གཉིས་པའི་ཆུ་ལག་པ་གཡས་པར་བཟུང་བའི་ཀུ་ཤའི་
ཆུན་པོའི་རྩེ་མོས་བླངས་ཏེ་ བཟེད་ཞལ་གྱི་སྣོད་གཉིས་པར་ལན་གསུམ་བསང་གཏོར་
བྱའོ། །ལས་ཐམས་ཅད་པའི་བུམ་པའི་ཆུ་ཡིས་བསང་གཏོར་བྱ་བ་ལ་ཡང་དེ་ལྟར་རོ། །
ཞེས་ཀུ་ ཤའི་ཆུན་པོས་བསང་གཏོར་བྱ་བར་གསུངས་པས་ དེའི་ཆེད་དུ་ཡིན་པ་འདྲ།
ཞེས་གསུངས་པའི་ཕྱིར། མདོར་ན་རྣམ་རྒྱལ་བུམ་པའི་ནང་དུ་ཀུ་ཤ་གཟུག་ཏུ་མི་རུང་།
358



ཡང་ལས་བུམ་གྱི་ནང་དུ་གཟུག་དགོས་པར་གྲུབ་པོ། །དེས་ན་ཁ་རྒྱན་ནི་བྱང་ཆུབ་ཀྱི་ཤིང་
ངམ་དེ་མ་རྙེད་ན་དྲི་ཞིམ་པོའི་འབྲས་བུ་ཅན་གྱི་ཤིང་གིས་བྱ་བ་ལ་དགོས་པ་ཆེན་པོ་ཡོད་དེ།
བདག་ཅག་གི་སྟོན་པ་གསར་དུ་སངས་རྒྱ་ཚུལ་བསྟན་པའི་ཚེ་ན་བྱང་ཆུབ་ཀྱི་ཤིང་གི་དྲུང་
དུ་རྩྭ་དུར་བ་འོག་ཏུ་བཏིང་སྟེ་སྤྲེའུའི་རྒྱལ་བོས་ ཕུལ་ བའི་སྦྲང་རྩི་ གསོལ་ནས་ཆོས་ཀྱི་
འཁོར་ལོ་བསྐོར་བའི་སྒོ་ནས་འཇིག་རྟེན་ན་འདོད་དོན་ཕུན་ཚོགས་སྤེལ་བ་མཚོན་པའི་
དོན་དུ། དཀྱིལ་འཁོར་སྒྲུབ་པའི་སྐབས་སུ་ཡང་སྦྲང་རྩི་བྱུགས་པའི་བུམ་པ་རྩྭ་ཀུ་ཤའི་
སྟེང་དུ་བཞག་ནས་དེའི་སྟེང་དུ་བྱང་ཆུབ་ཀྱི་ཤིང་གིས་བརྒྱན་པ་ཡིན་པའི་ཕྱིར་རོ། །བྱང་
ཆུབ་ སེམས་ དཔའ་ སྒྲིབ་ པ་ རྣམ་ སེལ་ གྱི་ རྟོག་ པ་ ལས། བུམ་ པའི་ མཚོན་ དོན་ ནི།
དམན་པའི་གང་ཟག་གིས་རྟོགས་དཀའ་བའི་ཕྱིར་ཞབས་ཕྲ། དབང་རྣོན་ལ་རྒྱ་ཆེར་
བསྟན་པའི་ཕྱིར་ལྟོ་བ་ཆེ། ཆོས་ཉིད་ཟབ་མོ་རྟོག་གེའི་སྤྱོད་ཡུལ་མ་ཡིན་པའི་ཕྱིར་རྐེད་
པ་ཕྲ། ཆོས་ཉིད་རྟོགས་ན་ཕྱི་ནང་གཉིས་སུ་མེད་པའི་ཕྱིར་མཆུ་འཕྱང་། ཐུགས་རྗེ་
ཆེན་པོའི་རླན་གྱིས་གཤེར་བའི་ཕྱིར་ཆུས་གང་། བྱང་འདས་ཀྱི་ས་བོན་གསོག་པའི་ཕྱིར་
འབྲུ་ལྔ། ཆོས་སྐུའི་གདུང་རྒྱུན་མི་འཆད་པའི་ཕྱིར་རིན་ཆེན་ལྔ། ཉོན་མོངས་པའི་
གདུང་བ་སེལ་བའི་ཕྱིར་སྨན་ལྔ། གདུལ་བྱ་བྱང་ཆུབ་ཀྱི་ལམ་གྱི་བསྲུང་བ་བསྐྱེད་པའི་
ཕྱིར་དྲི་ལྔ། གཟུགས་སྐུ་རྒྱུན་མི་འཆད་པའི་ཕྱིར་སྙིང་པོ་ལྔ། ཆོས་ཀྱི་གསུང་ལ་ཉམས་
པ་མེད་པའི་ཕྱིར་མགྲིན་པ་གོས་བཟང་གིས་དཀྲིས། འགྲོ་བའི་བསམ་པ་སྐོང་བའི་ཕྱིར་
དཔག་བསམ་གྱི་ཤིང་གིས་ཁ་བརྒྱུན་ཏོ། །ཞེས་པ་ལྟར་གྱི་དགོས་པ་རྣམས་ཤེས་པར་་
བྱའོ། །བུམ་པའི་རྫས་ནི་བླ་མེད་ལ་ལྔ་ཕྲག་དྲུག་སྟེ་སུམ་ཅུ་ཐམ་པ་ཡོད་པས་རིན་ཆེན་ལྔ་
ནི། དཀྱིལ་ཆོག་ཉི་ཤུ་བ་ལས། གསེར་དངུལ་མུ་ཏིག་བྱི་རུ་པདྨ་རཱ་ག་ལྔའོ། ། པདྨ་རཱ་
གའི་ཚབ་ཏུ་དུང་ངམ་ཟངས་ཀྱང་རུང་ཞིང་དངུལ་གྱི་ཚབ་ཏུ་མུ་མེན་རུང་། སྔགས་རིམ་
ཆེན་མོར་དངུལ་མ་བགྲང་བར་མུ་མེན་བགྲངས། འབྲུ་ལྔ་ནི་ནས་གྲོ་ཏིལ་མོན་སྲན་གྲེའུ་
མོན་སྲན་རྡེའུ་སྟེ་ལྔའོ། ། ཕྲེང་བ་ལས་སྔ་མ་གསུམ་གྱི་སྟེང་དུ་མོན་སུན་དང་འབྲས་སོ་བ་
གཉིས་བགྲངས། རྡོ་རྗེ་མཁའ་འགྲོ་ལས། གཞན་གསུམ་འདྲ་བ་ལ་མོན་སུན་གྲེའུ་དང་
མུད་ཀ་བགྲངས་སོ། ། མོན་སྲན་གྲེའུ་དང་མོན་སྲན་རྡེའུ་ནི་སྲན་མ་ཆེ་ཆུང་ཡིན་ཞེས་
གསུངས་ཀྱང་ངོས་འཛིན་མི་སྣང་ལ། སུམ་པ་མཁན་པོ་རིན་པོ་ཆེའི་སྨོན་གྱི་མངོན་
359



བརྗོད་དུ། མོན་སུན་གྲེའུ་ནི་མ་ཤ་དང་། སྲན་ན་ཆུང་བ་ནི་མ་སཱུ་ར་ཞེས་བྱུང་ཞིང་།
མ་ཤ་ནི་སྦྱིན་སྲེག་དངོས་གྲུབ་རྒྱ་མཚོར་མ་ ཤེས་ སྟོབས་ནི་ཆེན་པོར་བཤད་ཅེས་པ་ཙམ་
པས་ངོས་འཛིན་མི་སྣང་ཞིང་ཕྱག་ལེན་ལ་སྲན་ཆེན་དང་སྲན་མ་དཀར་ཟླུམ་ཅི་རིགས་བྱེད་
སྣང་། ཡང་ཨེ་ཕུ་ཀུང་མགོན་པོ་སྐྱབས་ཀྱི་སྨན་མིང་རྒྱ་བོད་ཤན་སྦྱར་ལས། མོན་སྲན་
ན་ཚན་དྷེའུ། རྒྱ་ཡིག་ནི་(KE)མ་ཤུ། བཞིན་ཧྲང་དྷེའུ། རྒྱ་ཡིག་ནི་( ཀླུ་
) སྲན་ཆུང་། ཝན་དྷེའི། རྒྱ་ཡིག་ནི་(EE) ཞེས་བྱུང་བ་ལྟར་ན་མ་ཤ་ནི་སྲན་
མ་དཀར་པོ་ལེབ་འཇོ་ཞིག་ཡིན་པས་གང་ཡིན་བརྟག་པར་བྱའོ། །སྨན་ལྔ་ནི། དབང་
དོན་དེ་ཉིན་ཡང་གསལ་རྡོར་སེམས་ཞལ་ལུང་ལས། བྲི་ཧཱ་ཏི་ནི་སྟག་ཚེར་བ། ཀཱཎྜ་ཤཱ་
རི་ནི་ཚེར་མ་བྱེད་པ། ཧ་ ས་དེབ་ལྟར་བཅས། ཨ་པ་རཱ་ཛིཏ་གཞན་གྱིས་མི་ཐུབ་པ།
དཎྜ་ཨུཏ་པ་ལ་ནི་དབྱུག་པའི་ཨུཏ་པ་ལ་ཞེས་པ་སྟེ་དེའི་རྩ་བ་དང་ལྔ། ཕྲེང་བར་ཧོ་ས་དེ་
བམ་བགྲངས་པར་དབྱུག་པའི་ཨུ་ཏ་པ་ལ་དཀར་དམར་གཉིས་སུ་ཕྱེ་ཞིང་། དབང་གི་
རབ་བྱེད་ལས་དབང་ལག་གཅིག་ཏུ་བགྲང་ལ་ཞེས་དང༌། དེ་ལ་སུམ་པ་མཁན་པོ་རིན་
པོ་ཆེས། བྲི་ཧཱ་ཏི་ནི་སྟག་ཚེར་ཏེ་ཀནྡྷ་ཀཱ་རི་སྨུག་པོ་དང་། ཀཎྜ་ཀཱ་རི་ནི་ཚེར་མ་བྱེད་པ་
སྟེ་ཀཎྜ་ཀཱ་རི་དཀར་པོ་དང་། ཨ་བ་རཱ་ཛིཏ་ནི་གཞན་གྱིས་མི་ཐུབ་པ་སྟེ་ཤུ་དག་དཀར་པོ་
ཡིན་པར་བཤད་དོ། །ཡང་རྡོ་རྗེ་མཁའ་འགྲོ་ལས། བྱཱ་གྲི་སཾ་དབྱུག་པ་ཡི། །ཨུཏ་པ་ལ་
ལ་དང་གཞན་མི་ཐུབ། །ཧ་ས་དེ་བའི་སྨན་ཆེན་བཅས། །ཞེས་ཀྱང་གསུངས་སོ། ། ཨུཏ
པ་ལ་དེ་ལ་ཤིང་དང་ལྡུམ་བུ་ལ་སོགས་པའི་རིགས་མང་བ་བཞིན་དུ་མེ་ཏོག་ལ་ཡང་སྔོ་སེར་
དཀར་དམར་སྣ་ཚོགས་ཡོད་པས། འདིར་དབྱུག་པའི་ཨུཏ་པ་ལ་ཞེས་འབྱུང་བ་ནི་ཤིང་
གི་ཨུཏ་པལ་དྲི་ཞིམ་པའི་རྩ་བ་ཡིན་ནོ། ། བདུད་རྩི་ལྔ་ནི་དྲི་ཆེན་དྲི་ཆུ་ཐུང་སེམས་ཁྲག་
དང་ ཤ་ཆེན་ཏེ་ལྔའོ། ། དྲི་ལྔ་ནི་ག་བུར་གུར་ཀུམ་ཙནྡན་དཀར་དམར་གླ་རྩི་སྟེ་ལྔའོ། །
སྙིང་པོ་ལྔ་ནི། ཡེ་ཤེས་རྡོ་རྗེའི་རྣམ་འཇོམས་འགྲེལ་བ་ལས། སའི་སྙིང་པོ་ཏིལ་དང་།
ཆུ་ཡི་སྙིང་པོ་ལན་ཚྭ་དང༌། རྩི་ཏོག་གི་སྙིང་པོ་མར་དང༌། ཤིང་ཐོག་གི་སྙིང་པོ་བུ་རམ་
དང་། མེ་ཏོག་གི་སྙིང་པོ་སྦྲང་རྩིའོ། ། ཞེས་གསུངས་ལ། སྔགས་རིམ་དུ་ཡང་འདི་
ཁུངས་སུ་མཛད་ནས་སྙིང་པོ་ལྔ་གསུངས་ཤིང༌། འདི་ལ་རྒྱལ་བ་བསྐལ་བཟང་རྒྱ་མཚོས།
ཡེ་ཤེས་རྡོ་རྗེའི་འགྲེལ་བ་ལས། སའི་སྙིང་པོ་ཏིལ་ཞེས་བགྲངས་པ་ནི་ཏིལ་འབྲུ་ལྔའི་
360



ཁུངས་སུ་བགྲངས་པ་དང་ཟློས་པས་མི་ལེགས་ལ་དེས་ན་ཀུན་རིག་ཊིཀ་ཆེན་ལྟར་འབུའི་
སྙིང་པོ་ཏིལ་མར་ཞེས་ བགྲུང་ ན་ལེགས་པར་མངོན་ཞེས་ གསུངས་ པ་ནི་ལེགས་བཤད་
གསར་བ་ཡིན་ནམ་སྙམ། ཡང་དབང་དོན་ཡང་གསལ་ལས། འགའ་ཞིག་གིས་ཏིལ་
མར་གྱི་ཚབ་ལ་སའི་སྙིང་པོ་གསེར་རམ་བཅུད་ཀྱི་སྙིང་པོ་འོ་མ་འདྲེན་པ་ཡང་ཡོད་ཅེས་
ཀུན་རིག་ཊིཀ་ཆེན་དང་བུ་སྟོན་གྱི་རྡོ་རྗེ་འབྱུང་བའི་ཊིཀ་ཀར་གསུངས་ཞེས་ཀྱང་གསུངས་
སོ། །བྱ་རྒྱུད་ཀྱི་བུམ་རྫས་ནི་ལྔ་ཚན་ལྔ་སྟེ་ཉེར་ལྔའོ། ། རིན་ཆེན་རྨ་མེད་ཙནྡན་བཅས་
ཞེས་པར་སངས་རྒྱས་གསང་བའི་འགྲེལ་བ་ལས། རིན་ཆེན་ཞེས་པས་གསེར་ལ་སོགས་
པའི་རིན་པོ་ཆེ་ལྔ་དང་། ཙནྡན་ཞེས་པས་ཙནྡན་དཀར་པོ་ལ་སོགས་པའི་དྲི་ལྔ་དང་།
བཅས་ཞེས་པས་ཏིལ་ལ་སོགས་པ་འབྲུ་ལྔ་དང་ཧ་ས་དེ་བ་ལ་སོགས་པ་སྨན་ལྔ་དང་བུ་རམ་
ལ་སོགས་པ་སྙིང་པོ་ལྔ་བསྟན་པར་བཤད་ཀྱང་ངོས་འཛིན་མི་གསལ་ཞིང་། དེ་དག་
གསང་བ་སྤྱི་རྒྱུད་བཞིན་དུ་བླུག་པར་བྱ་ཞེས་གསུངས་ཀྱང་། གསང་བ་སྤྱི་རྒྱུད་ལས།
འབྲས་ཀྱི་སོ་བ་མོན་སྲན་ཐེའུ། །ནས་དང་གྲོ་དང་ཏིལ་དང་ལྔ། །ཞེས་དང་། སཾ་གྷི་བྷཱུ་
གྷི་ཀཎཀ ཧ་ས་ཧ་ས་དེ་བ་སྟེ། །བྱུ་རུ་གསེར་གྱི་ས་ལེ་སྦྲམ། །དུང་དང་མུ་ཏིག་ནོར་བུ་
སྟེ། །ཞེས་ལྔ་ཕྲག་གསུམ་དངོས་སུ་གསུངས་ཀྱང་གཞན་རྣམས་ཀྱི་ངོས་འཛིན་མ་བྱུང་ལ།
དབང་དོན་དེ་ཉིད་ཡང་གསལ་རྡོར་སེམས་ཞལ་ལུང་ལས། གསེར་དངུལ་མུ་ཏིག་བྱུ་རུ་
མུ་མེན་ཏེ་རིན་ཆེན་ལྔ། ནས་འབུས་གྲོ་སྲན་མ་ཏིལ་ཏེ་འབྲུ་ལྔ། སྦྲང་རྩི་ཀ་ར་ཞོ་འོ་མ་
མར་ཏེ་ཕྱིའི་བདུད་རྩི་ལྔ། སླེ་ཏྲེས་ཀཎྜ་ཀཱ་རི་དབང་ལག་རྒྱ་མཚོའི་ཝུ་བ་ཤུ་དག་སྟེ་སྨན་
ལྔ། ཙནྡན་དཀར་དམར་ཛཱ་ཏི་གུར་གུམ་ག་བུར་ཏེ་དྲི་ལྔ་འཇོག་པར་པཎ་ཆེན་ཐམས་
ཅད་མཁྱེན་པ་གོང་མ་དང་ལྕང་སྐྱ་རྡོ་རྗེ་འཆང་གིས་གསུངས་ལ་ཞེས་བྱུང་ཞིང་། ཀུན་
གཟིགས་ལྔ་བ་ཆེན་པོའི་དྲིས་ལན་དུ། ཀཎྜ་ཀཱ་རི་སྨུག་པོ་དང་། སླེ་ཏྲེས། ཤུག་
པའམ་དབང་ལག ཨུཏ་པ་ལའམ་རྒྱུ་མཚོའི་ཝུ་བ། ཤུ་དག་དཀར་པོའམ་ས་ལུ་ལྗང་
བའི་རྩ་བ་ཞེས་ཀྱང་བྱུང་ངོ༌། །གསང་བ་སྤྱི་རྒྱུད་ལས། སི་གླི་བྱཱ་གྷི་ཀཎྜ་ཀ། ཧ་ས་ཧ་
ཧ་དེ་བ་སྟེ། ཞེས་བྱུང་བའི་སྨན་ལྔའི་ངོས་འཛིན་ལ། རྒྱལ་བ་བསྐལ་བཟང་རྒྱ་མཚོས།
བྱཱ་གྷི་ནི་ཀཎྜ་ཀཱ་རི་དང་། སི་གྷི་ནི་ཆུ་སྲིན་སྡེར་མོ་དང་། ཧ་ས་ནི་དབང་ལག་ཡིན་ལ།
སྨན་གཞན་གཉིས་ཀྱི་ངོས་འཛིན་གསལ་བར་མ་མཐོང་ངོ༌། ། ཞེས་གསུངས་ལ། ཁྲི་རྒྱ་
361



ནག་པ་བློ་བཟང་བསྟན་པའི་ཉི་མའི་གཏོར་མ་བརྒྱ་རྩའི་རྣམ་བཤད་ལས། སྟག་གིས་
ཕུལ་བའི་བྱཱ་གྷི་སྟེ་སྟག་ཚེར་ཏེ་མིང་གཞན་ཀཎྜ་ཀ་རི་དང་། སེང་གེས་ཕུལ་བའི་སི་གྷི་སྟེ་
མིང་གཞན་སླེ་ཏྲེས་དང༌། ནགས་ཀྱི་ལྷ་མོས་ཕུལ་བའི་ ཨ་ པར་ཛིཏ་སྟེ་གཞན་གྱིས་མི་
ཐུབ་པ་མིང་གཞནུ་ཤུ་དག་དཀར་པོ་དང་། ཆུ་སྲིན་གྱིས་ཕུལ་བའི་ཆུ་སྲིན་སྡེར་མོར་
གྲགས་པ་སྟེ་ཧ་ས་དེ་བ་དང་། བརྒྱ་བྱིན་གྱིས་ཕུལ་བའི་ཨིནྡྲ་ཧ་རི་སྟེ་དབང་ལག་གོ་ཞེས་
ཧ་ས་དེ་བའི་ངོས་འཛིན་གཅིག་གསུངས་ཤིང༌། འདི་ལ་ཁ་ཅིག་གིས་ཧ་ས་དེ་བ་ནི་ལུག་
མིག་སྟེ་ཨཉྫ་ན་ཞེས་ཟེར་བ་ཡང་སྣང་ངོ༌། །སློབ་དཔོན་བི་མ་ལ་མི་ཏྲས། ཡུངས་ཀར་སོ་
བ་ནས་ཏིལ་མོན་སྲན་གྲེའུ་སྟེ་འབྲུ་ལྔ། གསེར་དང་ཤེལ་དང་ཨིནྡྲ་ནཱི་ལ་དང་བྱི་རུ་དང་
བི་ཎཱརྱ་སྟེ་རིན་པོ་ཆེ་ལྔ། ཙན་དན་གླ་རྩི་གུར་ཀུམ་སྤོས་དང་ཨ་ཀ་རུ་སྟེ་དྲི་ལྔ། མེ་ཤེལ་
དང་ཆུ་ཤེལ་དང་མར་དང་བུ་རམ་དང་སྦྲང་རྩི་སྟེ་སྙིང་པོ་ལྔའོ་ཞེས་ལྔ་ཚན་བཞི་ཙམ་
གསུངས་ཤིང་། བདེ་བའི་མྱུ་གུའི་འགྲེལ་བ་ལས། མུ་ཏིག་དང་བྱི་རུ་དང་གཟི་དང་
མཆོང་དང་རིན་པོ་ཆེ་དང་ལྔ་ཞེས་རིན་པོ་ཆེ་ལྔ་ཚན་ཟུར་བ་གཅིག་བྱས་ཤིང་། འབྲུ་
ལྔའི་སོ་བ་ཞེས་པའི་ཚབ་ཏུ་གོ་བགྲངས་པ་མ་གཏོགས་ལྷག་མ་གཞན་གྱི་འདྲེན་ཚུལ་ནི་བཱི་
མ་ལ་མི་ཏྲ་དང་མཐུན་ནོ། །ཡེ་ཤེས་རྡོ་རྗེའི་འགྲེལ་བ་ལས། ལྔ་ཚན་ལྔ་གསུངས་ཤིང་
སྨན་ལྔ་དང་འབྲུ་ལྔ་ནི་གསང་བ་སྤྱི་རྒྱུད་ཇི་ལྟ་བ་བཞིན་དུ་བགྲངས་ཤིང་། རིན་པོ་ཆེ་ལྔ་
ནི་ནོར་བུ་དང་བྱི་རུ་དང་གསེར་ས་ལེ་སྦྲམ་དང་མུ་ཏིག་དང་ཤེལ་ལྔ་དང་། དྲི་ལྔ་ནི་ཛཱ་
ཏི་གུར་ཀུམ་ཙན་དན་ག་བུར་གླ་རྩི་ལྔའོ། །ཀླུའི་གནོད་པ་ཡོད་ན་བུམ་པའི་ནང་དུ་གླ་རྩི་
ཞུགས་ན་ནུས་པ་ཆེ་ཞེས་བླ་མ་དག་གིས་གསུང་ངོ་། །ཞེས་གསུངས་སོ། །ཀློང་རྡོལ་བླ་མ་
རིན་པོ་ཆེའི་གསུང་ལས། བྱ་རྒྱུད་བུམ་རྫས་ཉེར་ལྔ་ནི། ཀཎྜ་ཀཱ་རི་དབང་ལགས་
དང་། །རྒྱ་མཚོའི་ལུ་བ་ཤུ་དག་དང་། ། སླེ་ཏྲེས་དང་བཅས་སྨན་ལྔའོ། །གསེར་དངུལ་མུ་
ཏིག་བྱུ་རུ་དང་། །གཡུ་སྟེ་རིན་ཆེན་རྣམ་པ་ལྔ། །ནས་འབྲས་གྲོ་སྲན་སོ་བ་སྟེ། །འབྲུ་རྣམ་
ལྔའོ་དྲི་ལྔ་ནི། །ཙན་དན་དཀར་དམར་གཉིས་པོ་དང་། །ཛཱ་ཏི་གུར་གུམ་ག་བུར་རོ། །
སྦྲང་རྩི་ཀ་ར་འོ་ཞོ་མར། །ཕྱིའི་བདུད་རྩི་རྣམ་ལྔའོ། །ཞེས་གསུངས་སོ། །འོ་ན་བཤད་པ་
མི་འདྲ་བ་དེ་དག་ལས་གང་གཟུང་བར་བྱ་ཞེ་ན། སྔགས་ནི་ཕྱག་ལེན་ལ་ལྟོས་ཤིང་མོས་
པས་འགྲུབ་པ་ཡིན་པས་རང་རང་གི་བླ་མ་གོང་མའི་བཞེད་པ་ལྟར་བྱེད་ཀྱང་རུང་ངོ་སྙམ་
362



སྟེ། དཔེར་ན་སྦྱིན་བསྲེག་གི་སྐབས་སུ་བྱུང་བའི་སོ་རྩི་ནི། ཀུན་གཟིགས་ལྔ་བ་ཆེན་
པོའི་དྲིས་ལན་ཞིག་ཏུ། སོ་རྩི་ཞེས་པ་ལེགས་སྦྱར་སྐད་དུ་ཏམྦུ་ར། ཕལ་སྐད་དུ་པཎ་
ཟེར། འགས་ཡུལ་དུ་མགྲོན་གྱི་ཟས་ཞིམ་པོའི་གྲས་སུ་བརྩིས་པ་ཞིག་ཡིན་ལ། གོ་ལ་
ཞེས་པ་ལྷ་རམ་ཎས་ཀླུའི་ཡུལ་ནས་བླངས་པའི་ཤིང་གི་ལོ་མ་ལག་མགོ་ཙམ་ཡོད་པ་དེ་ལ་
ཟེར་རོ། །གོ་ཡུ་ནི་སུ་པ་རི། རྡོ་རྗེ་ནི་ཁ་ཡ་ར། ཅུ་ནག་ཅེས་པ་མུ་ཏིག་བསྲེགས་པའི་
ཐལ་བའམ་དུང་ངམ་མགྲོན་བུའམ་རྡོ་དཀར་གང་ཡང་རུང་བ་བསྲེགས་པའི་ཐལ་བ་སྟེ་དེ་
དག་བསྲེས་པའི་རྫས་ལ་སོ་རྩི་ཞེས་བྱའོ། ། ཞེས་གསུངས་ལ། རྭ་བསྒྲེང་ནོ་མོ་ན་ཧན་
བསྟན་པ་རབ་རྒྱས་ཀྱིས་མཛད་པའི་ཚེ་དཔག་མེད་ལྷ་དགུའི་སྦྱིན་སྲེག་ལས། གོ་ལའི་ཕྱེ་
མ་ནི་ད་ལྟ་བལ་བོ་དང་འབྲུག་པའི་ལག་ཏུ་ཡོད་པའི་བལ་བོའི་སྐུད་ལ་གོ་ལ། འབྲུག་
པའི་སྐད་ལ་སྦྲང་ན་ཞེས་པ་ལོ་མ་སྔོན་པོར་བྱས་པ་དེ་ཡིན། ཞེས་གསུངས་ཤིང་། དེང་
སང་གོ་ལའི་ཕྱེ་མ་ཞེས་པ་འདི་ལ་ཀ་བེད་དམ་ཀུ་བེའི་འབྲས་བུ་ཡིན་ཟེར་བ་དང་། ཡང་
རྒྱའི་ཡུལ་གྱི་ཤྲཱི་ཀཱ་ཟེར་བ་དེའི་འབྲས་བུ་ཀཱ་ཅིར་ཞེས་པ་ལ་བྱེད་པ་དང་། བ་རུ་ར་ཡིན་
ཟེར་བ་དང་། གོ་ཡུའམ་པིང་ལང་གི་ལོ་མ་ཡིན་ཟེར་བའི་ངོས་འཛིན་སྣ་ཚོགས་ཡོད་
ཀྱང་དེ་དག་མཐའ་གཅིག་ཏུ་མི་འཐད་ཟེར་མི་རུང་བ་བཞིན་ནོ། །ཤིལ་དང་རྡོ་རྗེ་མེ་ཏོག་
དང་ཞེས་པ་ནི། གོང་དུ་སྨོས་པ་ལྟར་གྱི་བུམ་རྫས་དེ་དག་མི་འབྱོར་ན་དྲི་མ་མེད་ཅིང་
ཤེལ་ལྟར་དྭངས་པའི་ཆོས་སྐུ་དང་། རྡོ་རྗེ་ལྟར་རྒྱན་ཐམས་ཅད་ཀྱིས་བརྒྱན་པའི་ལོངས་
སྐུ་དང་། མེ་ཏོག་ལྟར་ཡིད་དུ་འོང་ཞིང་མཛེས་པའི་སྤྲུལ་ སྐུ་སྟེ་སྐུ་གསུམ་མཚོན་པའི་
ཕྱིར་དུ་ཤེལ་དང་རྡོ་རྗེ་དང་མེ་ཏོག་གསུམ་གཞུག་པར་བྱ་ཞེས་པའི་དོན་ནོ། །དཔལ་ལྡན་
འགྲོ་བའི་མེ་ལོང་གིས་མཛད་པའི་བྱ་བ་བསྡུས་པ་ལས། རྣམ་རྒྱལ་བུམ་པའི་ནང་དུ་རིན་
པོ་ཆེ་ངེས་ཅན་དུ་འཇུག་དགོས་ པར་ཡང་བཤད་དོ། ། བུམ་པའི་མགུལ་ཆིངས་ནི་རས་
གཙང་མས་བྱ་ཞིང་མ་འབྱོར་ན་གོས་དར་སོགས་ཀྱིས་ཀྱང་རུང་ཞིང་ཐོར་ཅོག་གསུམ་པའི་
ཚུལ་དུ་དཀྲི་ བར་ བྱ་ བ་ རྗེ་ བླ་ མའི་ དགོངས་ པ་ ཡིན་ཏེ། སྔགས་ རིམ་ ཆེན་མོ་ ལས།
མགུལ་ཆིངས་རས་ཞེས་པ་ལ་ཆེ་བ་ལས་གསུངས་ལ། ཁ་ཅིག་ཏུ་གོས་ཞེས་སྤྱིར་སྨོས་ཤིང་
དམ་ཚིག་རྡོ་རྗེས་སྣམ་བུ་ལ་ཡང་བཤད་པས་ལོངས་མ་སྤྱད་པའི་རས་གཙང་མ་རྙེད་ན་དེ་
ལ་བྱ་ཞིང་མ་རྙེད་ན་དར་ལ་སོགས་པ་ཇི་ལྟར་རིགས་པ་ལས་བྱའོ། །རས་ལ་ཁ་ཚར་མ་
363



ཉམས་པ་ཞེས་ཀྱང་དཀྱིལ་ཆོག་འགའ་ཞིག་ཏུ་བྱུང་ངོ་། ། མགུལ་ཆིངས་ལ་བྲོག་འདི་བྱ་རྒྱུ་
གཞུང་གི་དཀྱིལ་ཆོག་རྣམས་ན་མི་གསལ་ལ། སངས་རྒྱས་གསང་བའི་རྣམ་འཇོམས་ཀྱི་
འགྲེལ་བར་གཞན་དུ་ལོངས་མ་སྤྱད་པའི་རས་ གཙང་མས་ ཐོར་ ཅོག་གསུམ་གྱི་ཚུལ་དུ་
དཀྲིའོ་ཞེས་གསུངས་པས་དེ་བཞིན་དུ་བྱའོ། །ཞེས་གསུངས་པའི་ཕྱིར། རྒྱལ་བོ་རྟག་ཏུ་
ཁྲུས་གྱིས་ཤིག་ཅེས་པའི་རྒྱལ་པོ་ནི་ཀུན་གཞི་སྟེ་དེ་ལ་ནང་གི་ཁྲུས་བྱས་པས་གློ་བུར་གྱི་དྲི་མ་
དག་ན་བློན་པོ་ལྟ་བུ་ཉོན་ཡིད་དང་འབངས་ལྟ་བུ་ཚོགས་དྲུག་གི་དྲི་མ་ཡང་འདག་པར་
འགྱུར་བའི་ཕྱིར་རོ། ། སྨྲས་པ། སྔོན་བྱོན་མཁས་ པའི་ བ ཤད་སྲོལ་མ་ཉམས་པར། །
འགྲེལ་བ་འགྲེལ་བཤད་དག་ལས་ཉེར་བསྡུས་པའི། །ཕུན་ཚོགས་གཏམ་བཟང་སྤེལ་བའི་
ཚུལ་འདི་ལ། །དབང་པོའི་ནུས་མཐུ་སྨིན་པ་སུ་ཞིག་བསྙོན། ། ཚིག་ཙམ་སྙིང་པོར་འཆེལ་
བའི་རྟོག་གེ་ལ། །འདི་ཡི་ལེགས་ཆ་གཟེགས་མ་ཕྲ་མོ་ཙམ། ། སྙིང་ལ་འབྱོར་བར་དཀའ་
མོད་དེ་ལྟ་ནའང་། ། མཁས་པས་བརྟགས་ན་ད་གཟོད་གསལ་བར་འགྱུར། ། མི་བཟད་
དུས་ཀྱི་འགྱུར་བ་མཐུ་བརྟས་པས། །རྣམ་དཔྱོད་སྤྱན་དཀྱུས་རིང་བ་ཕལ་མོ་ཆེས། ། ཆོས་
བརྒྱད་སྒྱུ་མའི་གར་ལ་ལྟད་མོས་གཡེང་། །ལེགས་པར་བཤད་ཆོས་དོན་དུ་གཉེར་བ་སུ། །
དེ་ཕྱིར་གཞན་ལ་ངེས་པར་ཕན་ཐོགས་པའི། །བསམ་པ་མེད་ཅིང་ལས་འབྲས་མི་བསླུ་
བས། །རང་ལ་ཆོས་ཀྱི་བག་ཆགས་བརྟས་པའི་སླད། །ཡི་གེར་བཀོད་པའི་ངལ་བ་བསྟེན་
ཙམ་ཡིན། །རང་གི་མི་ཤིས་ཉེས་པའི་བཙོག་ཆུ་ཡིས། །ལེགས་བཤད་གཙང་མ་ཡན་ལག་
བརྒྱད་ལྡན་ཆབ། ། སློད་པར་གྱུར་ཆེད་བསམ་བཞིན་མ་བྱས་ཀྱང་། །ནོར་འཁྲུལ་འོང་བ་
བྱིས་པའི་ཆོས་ཉིད་དོ། །དེས་ན་ཆོས་ལ་དབར་ཟ་མི་རུང་ཞིང༌། །རྣམ་པར་སྨིན་པའང་
ཤིན་ཏུ་ལྕི་བའི་ཕྱིར། ། བློ་གྲོས་དམན་པའི་དབང་གིས་ནོངས་གྱུར་གང༌། །བཤགས་ཡུལ་
དམ་པའི་སྤྱན་སྔར་བདག་ འཆགས་སོ། ། ཚུལ་འདིར་ཐུན་རེ་ཙམ་དུ་ཡི་རངས་པའི། །
ཚངས་པ་མཚུངས་པར་སྤྱོད་པའི་གྲོགས་པོ་དག། སྟོན་བརྒྱ་མྱོང་ཞིང་བརྒྱ་ཕྲག་བགྲང་
བྱ་རུ། །སྲོག་གི་ཀ་བ་གཡོ་མེད་བརྟན་གྱུར་ཅིག། དེས་མཚོན་དགེ་བས་ཕན་བདེའི་རྩ་
ལག་ཆེ། །ཞྭ་སེར་བསྟན་པའི་སྙིང་པོ་ལྷ་ཡི་རྔ་། །བཤད་སྒྲུབ་དབྱུ་གུས་བསྐུལ་ལས་ཕྱོགས་
ཀྱི་མཐར། །རྫོགས་ལྡན་དུས་ཀྱི་སྙན་པ་གྲགས་པར་ཤོག། ཚེ་རབས་ཀུན་ཏུ་རྒྱལ་བསྟན་
ཁོ་ན་ཉིད། ། ཐར་འདོད་རྣམས་ཀྱི་འཇུག་སྒོར་ཡིད་ཆེས་ཏེ། ། ལུས་སྲོག་འཆད་ཀྱང་
364



གཏོང་བར་མི་ཕོད་པའི། ། སྙིང་སྟོབས་ཆེན་པོས་བསྟན་པ་འཛིན་གྱུར་ཅིག། ཅེས་རྡོ་རྗེ་
རྣམ་པར་འཇོམས་པའི་གཟུགས་ཀྱི་འགྲེལ་བ་ལེགས་བཤད་གངྒཱའི་རྒྱུན་བཟང་ཞེས་བྱ་བ་འདི་ནི་ལྷ་ལྡན་
སྨོན་རམས་པ་ཨ་ལག་ཤ་ངག་དབང་བསྟན་དར་གྱིས་བགྱིས་པའོ། །བཀྲ་ཤིས་པར་གྱུར་ཅིག ཅེས་
པ་འདི་ནི་སྐུ་འབུམ་བྱམས་པ་གླིང་དུ་དཔར་དུ་བསྒྲུབས་པའོ། །
365



༄༅། །ཇ་མཆོད་འགྲེལ་བ་ལེགས་བཤད་ནོར་བུའི་
ཕྲེང་བ་ཞེས་བྱ་བ་བཞུགས་སོ། །
ཨུཏ་པལ་འདབ་ལྟར་ཡངས་པའི་སྤྱན་མཆོག་གིས། །ལུས་ཅན་རྟག་ཏུ་བུ་སྡུག་ལྟར་
གཟིགས་ཤིང་། ། ནད་ གདོན་ དུ ཁ་ མ་ལུས་སེལ་མཛད་མ། །འཕགས་མ་ཁྱོད་ཞལ་་་
འབྲལ་མེད་ཡིད་ལ་འཛིན། །མཁྱེན་པས་གསུང་རབ་རྒྱ་མཚོའི་ཀློང་རྡོལ་ཏེ། ། གདམས་
ངག་ཡིད་བཞིན་དབང་རྒྱལ་ཉེར་བླངས་ནས། །བློ་གྲོས་བཟང་བོས་འཇིག་རྟེན་དབུལ་
སེལ་མཁན། ། འགྲན་གྱི་དོ་མེད་བླ་མའི་ཞབས་ལ་འདུད། །དེ་ལྟར་ཐུགས་རྗེའི་དབང་
གྱུར་སྒྲོལ་མ་དང༌། །དབྱེར་མེད་བླ་མ་མཆོག་ལ་གུས་བཏུད་དེ། །དམ་པ་དག་གི་གསུང་
ལས་བྱུང་བ་བཞིན། ། ཇ་མཆོད་ནོར་བུའི་ཕྲེང་བ་འཆད་པར་བྱ། ། འདིར་ང་མཆོད་ཀྱི་
དོན་མདོ་ཙམ་བརྗོད་པ་ལ། དེ་ཡང་ཇའི་ལོ་རྒྱུས་བཤད་པ། མཛད་པ་བོའི་ཁུངས་
བཤད་པ། ཚིག་གི་དོན་བཤད་པ་དང་གསུམ་མོ། །དང་པོ་ལ་ཡང་གསུམ་སྟེ། བོད་དུ་
བྱུང་ཚུལ་དང་། རྒྱ་ནག་ཏུ་བྱུང་ཚུལ་དང༌། དེའི་ཡོན་ཏན་ནོ། །དང་པོ་ནི། སྔོན་
བོད་ཆོས་རྒྱལ་གྱི་གདུང་རྒྱུད་ཅིག་ཚད་པའི་ནད་ཀྱིས་ཐེབས་པ་ན་སྨན་དང་རིམ་གྲོ་སོགས་
གང་གིས་ཀྱང་མ་ཕན་པས་ཡིད་སྐྱོ་སྟེ་མཁར་གྱི་རྩེ་ཐོག་ཏུ་བཞུགས་པའི་སྐབས་ཞིག་ན་
ནམ་མཁའ་ནས་བྱ་ཞིག་གིས་ཤིང་གི་ལོ་མ་གཅིག་བསྒྱུར་བ་རྒྱལ་བོའི་པང་དུ་བབས་ཤིང་།
དེ་ནས་རྒྱལ་པོས་ལོ་མ་དེ་ཆུའི་ནང་དུ་བཅུག་པ་ན་མདོག་ཤིན་ཏུ་མཚར་བ་ཞིག་བྱུང་བས་
རྒྱལ་པོས་ངོ་མཚར་སྐྱེས་ཏེ་གསོལ་བས་རྒྱལ་པོ་ནད་ལས་གྲོལ་བར་གྱུར་ཏོ། །དེ་ནས་རྒྱལ་
པོས་བློན་པོ་རྣམས་ལ་ཤིང་དེ་འཚོལ་ལ་ཤོག་ཅེས་བཀའ་བསྒོ་བ་དང༌། བློན་པོ་རྣམས་
ཀྱིས་ཀྱང་ཕྱོགས་ཕྱོགས་སུ་འཚོལ་མི་བཏང་བས་རྒྱ་ནག་གི་ཕྱོགས་སུ་ཡོད་པའི་ཇ་ཤིང་འདི་
ཡིན་པར་ཤེས་ནས་བོད་དུ་དྲངས་སོ། །དེ་ནས་བཟུང་སྟེ་བོད་དུ་ཇ་དར་བ་ཡིན་ཞིང༌།
ལྷག་པར་ད་ལྟའི་དུས་སུ་བཟའ་བཏུང་གཉིས་ཀའི་གོ་ཆོད་པ་ལྟར་བྱས་ནས་ཤིན་ཏུ་རྩིས་
ཆེ་བར་བྱས་སྣང་ངོ༌། །རྒྱ་གར་ན་ཇ་འདི་མ་གྲགས་པར་མངོན་ཏེ། ཇོ་བོ་ཨ་ཏི་ཤ་ཐོག་
366



མར་ མངའ་ རིས་ སུ་ ཕེབས་ སྐབས་ ཁོང་ ལ་ གསོལ་ ཇི་ ཞུ་ བར། ཇོ་ བོའི་ ཞལ་ ནས།
བཏུང་བ་འདིའི་མིང་ཅི་ཟེར་བ་ཡིན་གསུངས་པ་ན། འདི་ལ་ཇ་ཟེར་ལགས་ཤིང་བོད་ཀྱི་
རབ་བྱུང་བ་རྣམས་ཀྱི་བཏུང་བ་ལགས་ཞེས་ཞུས་པས། ཇོ་བོའི་ཞལ་ནས། བོད་ཀྱི་
རབ་བྱུང་བ་རྣམས་ཀྱི་བསོད་ནམས་ལས་གྲུབ་པའི་དངོས་པོ་ཅིག་སྣང་ཨང་ཞེས་གསུངས་
པས་གྲུབ་པོ། །ཡང་བཤད་ཚུལ་གཅིག་ལ་དང་པོར་ལྷའི་ཡུལ་དུ་ཡོད་པ་ནས་བྱ་ཚེ་རིང་
གིས་ཇ་ཤིང་གི་ལོ་འདབ་དོར་བ་རྒྱ་ནག་སྟོང་འཁུན་རྒྱལ་པོའི་སྲས་ཚད་པས་བསྙུན་པའི་
པང་དུ་ལྷུང་བ་མྱུང་བས་ནད་ལས་གྲོལ་ཏེ་འབྲས་བུ་སར་བཏབ་པ་ལས་རྒྱ་ཡུལ་དུ་དར་
བར་ཡང་བཤད་དོ། །གཉིས་པ་རྒྱ་ནག་གི་ཡུལ་དུ་བྱུང་ཚུལ་ནི། རྒྱའི་ཡུལ་དུ་བྱུང་བའི་
རྒྱལ་པོ་རྣམས་ཀྱི་སྔ་ཤོས་སཱ་ན་ཧྲུང་ཨུདྷིའི་ནང་ཚན་ཤིན་ནུང་རྒྱལ་པོས། རྒྱལ་ཁམས་ཀྱི་
སྐྱེ་འགྲོ་རྣམས་ཀྱི་འབྱུང་བཞིའི་ཁམས་ལ་ཕན་པར་གཟིགས་ནས་གསོ་བ་རིག་པའི་སྐོར་གྱི་
གཞུང་མང་དུ་བརྩམས་ཤིང་། དེའི་ཚེ་ཇའི་མིང་ལ་ཡང་། ཀྱུ། བྱཱ། ཤཱ། མིང་།
ཁྱོན་ཞེས་པའི་མིང་ལྔ་གྲགས་ཤིང་ཇ་ཤིང་གི་ལོ་འབྲས་སོགས་ལ་བརྟགས་ཏེ་རབ་འབྲིང་ཐ་
གསུམ་གྱི་དབྱེ་བ་མང་དུ་ཕྱེའོ། །དེ་ནས་བཟུང་སྟེ་ཊེའུ་རྒྱལ་གྱི་བར་དུ་སྐྱེས་བུའི་ཁམས་
གསོ་ཕྱིར་སྨན་གྱི་ཚུལ་དུ་ལོངས་སྤྱོད་པ་ཙམ་མ་གཏོགས་བཏུང་བའི་ཚུལ་དུ་ལོངས་སྤྱོད་པ་
མ་ཡིན་ཞིང་། དུས་ཕྱིས་ཊེའུ་རྒྱལ་གྱི་སྐབས་སུ་ཊེའུ་གུང་བྱ་བ་ཞིག་གིས་ཇ་ཆང་སོགས་
བཏུང་བའི་དབྱེ་བ་འབྱེད་པའི་ལུགས་ཀྱི་བསྟན་བཅོས་ཨེར་ཡཱ་ཞེས་པའི་ཡིག་གཞུང་ཞིག་
བརྩམས་ཤིང་། སླར་ཞིང་ལིང་ཟེར་བའི་ས་ཆའི་ཨུ་ཀྱི་ཚའི་ཞེས་པའི་མཁས་པ་ཞིག་གིས་
གོང་དུ་བཤད་པའི་ཨིར་ཡཱ་ཞེས་པའི་ཡི་གེ་དེ་ལ་གཞི་བྱས་ནས་སྣོད་སྤྱད་བཟོ་ཚུལ་དང་ཇ་
སོགས་ཇི་ལྟར་བསྐོལ་ཚུལ་དང་དེའི་ལོངས་སྤྱོད་ཚུལ་རྣམས་ཞིབ་པར་ཕྱེ་བའི་ཡི་གེ་གཞུང་
ཚན་གསུམ་མཛད་པ་བཞིན་ད་ལྟའི་བར་དེའི་རྗེས་སུ་འབྲང་སྟེ་མ་ཧཱ་ཙི་ནའི་ཡུལ་དུ་ཇ་
དར་རྒྱས་སུ་བྱུང་བ་ཡིན་ནོ། །དེས་མཚོན་ཇའི་སྐོར་རྒྱའི་གཞུང་དུ་ཤིན་ཏུ་རྒྱས་པ་ཡོད་
ཀྱང་འདིར་མང་པས་འཇིགས་ནས་མ་བྲིས་ལ། བོད་དང་སོག་ཡུལ་དུ་ཇ་དང་ཆའི་ཞེས་
འབོད་པ་དེ་ཡང་སྔར་གྱི་རྒྱ་སྐད་ཀྱུ་དང་ཁྱུ་ཞེས་པ་ཟུར་ཆོག་པ་མ་གཏོགས་བོད་སྐད་དང་
སོག་སྐུད་དངོས་མ་ཡིན་པར་སེམས་སོ། །གསུམ་པ་དེའི་ཡོན་ཏན་བརྗོད་པ་ལ་ཇོ་བོ་རྗེ་
ཡེར་བ་ལྷ་རི་སྙིང་པོའི་མགུལ་དུ་བཞུགས་དུས་སུ་བསྔགས་པ་མཛད་ཚུལ་ནི། ལྕེ་བདེ་བློ་
367



གསལ་འགྲོ་ན་མགྱོགས། །བོད་བཙུན་བསོད་ནམས་ལས་འཁྲུངས་པའི། །རྒྱ་ཇ་ཞིམ་པོ་
བསྐོལ་ལ་ཤོག། ཅེས་དང་། རྗེ་དགེ་འདུན་རྒྱ་མཚོའི་ཞལ་ནས་ཀྱང་། འཐུང་ན་ལྕེ་
བདེ་བློ་གསལ་ཤེས་རབ་འཕེལ། ། གུར་ཀུམ་མདོག་ལྡན་ག་བུར་ངད་པ་ཅན། །རོ་བརྒྱའི་
དཔལ་འཛིན་ཇ་དཀར་བཏུང་བ་སོགས། །ཁ་ན་མ་ཐོ་སྤངས་པའི་མཆོད་པས་མཆོད། །
ཅེས་དང་། ཡང་རྒྱའི་གཞུང་ལས། འཐུང་ན་ལུས་ སེམས་ བདེ་ བར་བྱེད། །གཟི་་
མདངས་བསྐྱེད་ཅིང་ལུས་ཟུངས་བརྟས། །ཞེས་སོགས་བསྔགས་པ་མང་དུ་མཛད་དོ། །
གཉིས་པ་དེ་མཛད་པ་བོ་ནི། འབྲོམ་སྟོན་རྒྱལ་བའི་འབྱུང་གནས་ཀྱི་སྐྱེ་མཐའ་འཕགས་
པ་སྤྱན་རས་གཟིགས་དབང་ཕྱུག་མིའི་གར་གྱིས་རྣམ་པར་རོལ་བ་ བོད་གངས་ཅན་གྱི་
མགོན་པོ་རྒྱལ་བ་དགེ་འདུན་རྒྱ་མཚོ་ཞེས་ཡོངས་སུ་གྲགས་པ་དེ་ཉིད་ཡིན་ལ། གང་དུ་
མཛད་པའི་གནས་ནི། རྗེ་བཙུན་བྱམས་མགོན་བཞུགས་པའི་གནས་དགའ་ལྡན་ཡིད་
དགའ་ཆོས་འཛིན་དང་ཆོས་མཚུངས་པའི་སྒོ་ནས་མཚན་གསོལ་བ་དཔལ་ལྡན་འབྲས་
སྤུངས་ཆོས་ཀྱི་སྡེ་ཆེན་པོའི་གཟིམས་ཆུང་དགའ་ལྡན་ཕོ་བྲང་དེ་ཉིད་དོ། །དུས་ནམ་གྱི་ཚེ་
མཛད་པ་ནི། གྲུབ་པའི་གནས་མཆོག་དགའ་ལྡན་ཕོ་བྲང་དེར་རྒྱལ་བ་དགེ་འདུན་རྒྱུ་
མཚོ་དེ་ཉིད་ཀྱིས། རྗེ་ཙོང་ཁ་པ་ཆེན་པོ་ཡབ་སྲས་ཀྱི་ཞལ་དངོས་སུ་གཟིགས་པ་དང་།
དེའི་ཚེ་ཉི་མའི་འོད་ཟེར་ཡང་ཤར་ཞིང་། མིང་ཆོས་མཛད་དཔལ་འབོར་ལེགས་ཚོགས་
ཞེས་བྱ་བ་ཞིག་གིས་ཇ་དཀར་གྱི་པ ཏུང་བ་རོ་བརྒྱ་དང་ལྡན་པ་ནོར་བུའི་ཕྲེང་བའི་འབུལ་
བ་དང་བཅས་པ་ཕུལ་བའི་དུས་ཏེ། དེ་ལྟ་བུའི་རྟེན་འབྲེལ་ལེགས་ཚོགས་ཤིན་ཏུ་ཆེ་བ་
འཛོམས་པའི་དུས་ སུ་ ཇ་མཆོད་འདི་ ཉིད་མཛད་པས་ན་འཕྲིན་ལས་ཁྱབ་གདལ་ནམ་
མཁའ་དང་མཉམ་པའི་གཤིས་ཀྱིས། ཡུན་རིང་པོར་མ་ལོན་པར་རི་བོ་དགའ་ལྡན་གྱི་
ཆོས་སྡེ་ཡ་གི་ཙམ་མ་གཏོགས་ནུབ་ཕྱོགས་ཛ་ལན་དྷ་ར་ནས་ཤར་ཕྱོགས་སྟོང་འཁུན་རྒྱལ་
པོ་ལ་ཐུག་པའི་བར་དུ་ཁྱབ་ པར་ གྱུར་ པ་ཡིན་ནོ། ། གསུམ་ པ་ཚིག་དོན་བཤད་པ་ལ།
དམིགས་རིམ་དང་། ཚིག་དོན་དངོས་བཤད་པ་གཉིས། དང་པོ་ལ། རྩ་བའི་ཚིག་
ཟིན་གྱི་རྗེས་ སུ་ འབྲངས་ནས་སྔགས་དང་འབྲེལ་བའི་ཚུལ་བཤད་ པ་དང་། ཤུགས་་
བསྟན་མདོ་དང་འབྲེལ་བའི་ཚུལ་གཉིས། ། དང་པོ་ནི། བདེ་གསང་འཇིགས་གསུམ་
སོགས་ཡི་དམ་གང་ཡང་རུང་བའི་ང་རྒྱལ་ལ་གནས་བཞིན་པའི་ངང་ནས། འདྲེན་པ་
368



མཉམ་མེད་ཟས་གཙང་སྲས། ། ཞེས་ སོགས་ཀྱི་ཤོ་ལོ་ཀ་གཉིས་ངག་ ཏུ་ བརྗོད་ པ་དང་་
མཉམ་དུ་ལམ་རིམ་བརྒྱུད་པའི་བླ་མ་རྣམས་སྤྱི་དང་། ཁྱད་པར་ཇོ་བོ་ཡབ་སྲས་ནས་རྩ་
བའི་བླ་མའི་བར་དང་། གཞན་ཡང་རྒྱུད་སྡེ་བཞིའི་ལྷ་ཚོགས་སོགས་མཆོད་ཡུལ་མ་ལུས་
པ་སྤྱན་དྲངས་ཤིང༌། དེ་ནས་རྒྱལ་བའི་ཡབ་གཅིག་འཇམ་པའི་དབྱངས། །ཞེས་སོགས་
ཀྱི་ཚིག་རྐང་གཉིས་ཀྱི་སྐབས་སུ་རྗེ་བཙུན་འཇམ་པའི་དབྱངས་དང་རྗེ་ཙོང་ཁ་བ་གཉིས་
རང་གི་སྙིང་ཁར་ཡེ་ཤེས་སེམས་དཔའི་ཚུལ་དུ་བཞུགས་པར་མོས་ནས་སྔར་གྱི་མཆོད་ཡུལ་
རྣམས་དེ་ལ་བསྟིམ་པས་སངས་རྒྱས་ཐམས་ཅད་འདུས་པའི་བདག་ཉིད་དུ་བསམ་མོ། །
བྱིན་རླབས་ཐུགས་རྗེའི་སྤྲིན་དཀྲིགས་ནས། །ཞེས་སོགས་ཀྱི་རྐང་པ་བ་གཉིས་ཀྱི་སྐབས་སུ་ཇ་
དེ་ཉིད་ངོ་བོ་ཡེ་ཤེས་ཡིན་པ་ལ་རྣམ་པ་ཟག་མེད་ཀྱི་བདུད་རྩིར་ཤར་བའི་ཚུལ་དུ་བྱིན་གྱིས་
བརླབས་ཏེ། ཡབ་གཅིག་ཡབ་གཅིག་འཇམ་པའི་དབྱངས། །ཞེས་སོགས་ཀྱི་ཤོ་ལོ་ཀ་
གཅིག་གི་སྐབས་ སུ་ སྙིང་གར་བསྒོམས་པའི་མཆོད་ཡུལ་དེ་ལ་མཆོད་པར་བསམ་ཞིང་།
རང་ལུས་ལྷ་སྐུའི་ངོ་བོ་ཉིད། །ཅེས་སོགས་ཀྱི་ཤོ་ལོ་ཀ་གཅིག་གི་སྐབས་སུ། རང་གི་ལག་
པ་གཡས་གཡོན་དགང་གཟར་བླུགས་ཁ་ཐབ་ཁུང་། ཇ་བསྲེག་རྫས་སུ་མོས་ཏེ་རང་ལྟར་
གསལ་བའི་ལྗགས་འོད་ཟེར་གྱི་ སྦུ་གུས་དྲངས་ཏེ་གསོལ་བས་རང་གི་སྙིང་གའི་ཏིང་ངེ་
འཛིན་སེམས་ད་པའི་ངོ་བོ་ལྷ་ཐམས་ཅད་འདུས་པའི་བདག་ཉིད་ཡིན་པ་ལ་རྣམ་པ་ཧཱུཾ་ཡིག་
མཐིང་ག་དེའི་མགོ་བོར་མེ་རྩེ་གསུམ་འབར་བའི་དབུས་སུ་ཇའི་བཏུང་བ་སོགས་བླུགས་
པས་མེ་ལྕེ་ཆེར་རྒྱས་པ་ལས་མཆོད་ཡུལ་རྣམས་ཟག་མེད་ཀྱི་བདེ་བས་དགྱེས་ཤིང་ཚིམ་པར་
བསམ་མོ། །དེས་མཚོན་ནས་བཟའ་བཏུང་ཐམས་ཅད་ལ་ལོངས་སྤྱོད་ཚུལ་དེ་ལྟར་དུ་བྱས་
ན་སྐྲན་དང་དམུ་ཆུ་སོགས་མི་འབྱུང་ཞིང་དུག་གིས་མི་ཚུགས་པ་དང་སྐྲ་དཀར་དང་གཉེར་
མ་འབྱུང་རིང་བ་སོགས་གནས་ སྐབས་དང་མཐར་ཐུག་གི་ ཕན་ཡོན་མཐའ་ཡས་སོ། །
གཉིས་པ་ལྷའི་རྣལ་འབྱོར་བ་མ་ཡིན་པས་དམིགས་ཚུལ་ནི། ཤོ་ལོ་ཀ་དང་པོའི་སྐབས་སུ་
ཐུབ་པ་སངས་རྒྱས་བཅོམ་ལྡན་འདས་ནས་རྩ་བའི་བླ་མའི་བར་གྱི་མཆོད་ཡུལ་ཇི་སྙེད་པ་
ཐམས་ཅད་ལ་གསོལ་བ་འདེབས་སོ་བདག་སོགས་སེམས་ཅན་ཐམས་ཅད་ཀྱི་རྒྱུད་ལ་བྱིན་
གྱིས་བརླབ་ཏུ་གསོལ་ཞེས་ མཆོད་ཡུལ་རྣམས་སྤྱིར་གསལ་བཏབ་ཅིང་། ལྔ་བརྒྱའི་་་
གཙུག་རྒྱུན་ཞེས་སོགས་ཀྱིས་བོད་གངས་ཅན་གྱི་སྒྲུབ་པའི་བསྟན་པ་ལ་བཀའ་དྲིན་ལྷག་
369



DF
པར་ཆེ་བ་ཇོ་བོ་རྗེ་སོགས་བཀའ་གདམས་པའི་བླ་མ་གོང་མ་རྣམས་དང་། རྒྱལ་བའི་
ཡབ་གཅིག་ཅེས་སོགས་ཀྱིས་རྗེ་བཙུན་ཙོང་ཁ་བ་སོགས་དགེ་ལུགས་པའི་བླ་མ་གོང་མ་
བསྟན་པ་ལ་བྱ་བ་རྒྱ་ཆེན་པོ་མཛད་པའི་བླ་མ་རྣམས་གསལ་བཏབ་ནས། ཡབ་གཅིག་
ཡབ་གཅིག་ ཅེས་སོགས་ཀྱི་ཚིགས་བཅད་གཉིས་ཀྱི་སྐབས་སུ་ཁྱད་པར་རྗེ་བཙུན་འཇམ་
དབྱངས་རང་གི་མདུན་དུ་བཞུགས་ནས་ ཇ་བཏུང་ གཙང་མའི་ཕུད་ཀྱི་མཆོད་ པ་འདི་
བཞེས་སུ་གསོལ་ཞེས་སྙིང་ཐག་པ་ནས་མཆོད་པར་བསམ་མོ། ། གཞུང་འདིའི་བདེ་ཆེན་
བདུད་རྩི་ཞེས་པ་དང་རང་ལུས་ལྷ་སྐུའི་ངོ་བོ་ཉིད་ཅེས་པའི་ཚིག་ཟིན་མདོ་ལུགས་རྐྱང་བ་
ལ་དངོས་སུ་སྦྱོར་རྒྱུའི་འབྲེལ་ཆུང་ན་ཡང་། སྤྱིར་མདོ་ལུགས་ཀྱི་མཆོད་པ་འབུལ་ཚུལ་
སྤྱོད་འཇུག་སོགས་ལས་བྱུང་བ་དང་ཁྱད་པར་དུ། ལམ་རིམ་ཆེན་མོ་ལས། བཟའ་
བ ཏུང་རྒྱུན་དུ་བྱ་དགོས་པས་དེའི་ཚེ་དེ་དག་གི་ཕུད་ཀྱི་མཆོད་པ་མ་ཆག་ནའང་ཚོགས་
མང་པོ་ཚེགས་ཆུང་དུས་རྫོགས་པས་ཆུ་ཡན་ཆད་གང་ལ་ལོངས་སྤྱོད་པའི་ཕུད་ཀྱིས་ཀྱང་
སྙིང་ཐག་པ་ནས་མཆོད་པར་བྱའོ། །ཞེས་གསུངས་པ་ལ་བརྟེན་ནས། རང་ཐ་མལ་བའི་
སྣང་ཞེན་གྱིས་མཆོད་ཡུལ་རྣམས་གསལ་བཏབ་ནས་ མཆོད་ པའི་ཚུལ་འདི་ གཞུང་ གི་་་
ཤུགས་བསྟན་གྱི་དོན་དུ་རུང་བར་བསམས་ནས་དམིགས་རིམ་མདོར་བསྡུས་ལོབས་སུ་
བྱས་ པ་ཡིན་ནོ། ། དེ་ལྟར་བྱས་ན་དཀོར་གྱིས་ སྦགས་ཚབས་ཀྱང་ཆུང་བར་འགྱུར་ཏེ།
པསྔགས་འོས་བསྔགས་བསྟོད་ལས། ཁྱོད་ནི་སྦྱིན་གནས་རྣམས་ཀྱི་མཆོག། གྲལ་
གཙང་ མཛད་པའི་གཙང་མ་ལགས། ། ཞེས་བྱུང་བའི་ཕྱིར་རོ། ། གཉིས་ པ་ ཚིག་ དོན་་་་
དངོས་བཤད་པ་ལ། ཚིགས་བཅད་དང་པོ་ནི་གཞུང་རྩོམ་པའི་སྔོན་འགྲོ་མཆོད་བརྗོད་
དང་མཆོད་ཡུལ་སྤྱིར་བསྟན་གྱི་གཞུང་གཉིས་ཀ་ཡིན་ཞིང༌། དོན་ནི། ཐུགས་རྗེ་ཆེན་
པོ་དང་སྨོན་ལམ་ཡོངས་སུ་རྫོགས་པའི་དབང་གིས་གདུལ་བྱ་རྣམས་ ཐར་བའི་གླིང་དུ་
འདྲེན་པར་མཛད་པས་ན་འདྲེན་པ། སྙིང་སྟོབས་ཆེན་པོས་དང་པོར་བྱང་ཆུབ་མཆོག་
ཏུ་སེམས་བསྐྱེད་ཚུལ་གྱི་སྒོ་ནས་བདག་ཅག་གི་སྟོན་པ་འདི་དང་མཉམ་པ་སྟེ་འགྲན་པའི་
ཟླ་འཇིག་རྟེན་གྱི་ཁམས་འདི་དང་བསྐལ་བཟང་གི་སངས་རྒྱས་སྟོང་གི་ནང་ན་གཞན་མེད་
པས་ན་མཉམ་མེད། སྟོན་པ་དེ་ཉིད་མང་པོས་བཀུར་བའི་རྒྱལ་ བརྒྱུད་རྒྱལ་པོ་ཟས་
གཙང་གི་སྲས་སུ་འཁྲུངས་པས་ན་ཟས་གཙང་སྲས། སྟོན་པ་དེའི་ཐུགས་ཀྱི་སྲས་སུ་གྱུར་
370



པ་དུས་གསུམ་གྱི་རྒྱལ་བ་ཐམས་ཅད་ཀྱི་མཁྱེན་པའི་བདག་ཉིད་དང་། བརྩེ་བ་སྙིང་རྗེ་
ཆེན་པོའི་བདག་ཉིད་འཇམ་པའི་དབྱངས་དང་བྱམས་པ་མི་ཕམ་མགོན་པོ་སྟེ་ཡབ་སྲས་དེ་
གསུམ་གྱིས་མཚོན་པའི་རྒྱལ་བ་སྲས་བཅས་ཐམས་ཅད་ལ་ གསོལ་བ་འདེབས་སོ་བདག་
སོགས་སེམས་ ཅན་ཐམས་ཅད་ཀྱི་རྒྱུད་ལ་སྒྲིབ་གཉིས་སྦྱངས་ ཤིང་ཚོགས་གཉིས་རྫོགས་
པར་བྱིན་གྱིས་རློབས་ཤིག་ཅེས་སྨོན་པ་ནི། འདྲེན་པ་མཉམ་མེད་ཟས་གཙང་སྲས། །དེ་
སྲས་མཁྱེན་དང་བརྩེ་བའི་བདག། །འཇམ་པའི་དབྱངས་དང་མི་ཕམ་མགོན། །གསོལ་བ་
འདེབས་སོ་བྱིན་གྱིས་རློབས། ། ཞེས་པའི་ཚིག་གི་དོན་ནོ། །དེ་ཡང་གསོལ་བ་ཞེས་པ་ནི་ཞུ་
བའི་མིང་དང་འདེབས་པ་ཞེས་པ་ནི་ཕུལ་བའི་མིང་ཡིན་ཏེ། དཔེར་ན་རབ་འབྱོར་གྱིས་
བཅོམ་ལྡན་འདས་ལ་ཞུ་བ་ལ་རབ་འབྱོར་གྱིས་བཅོམ་ལྡན་འདས་ལ་གསོལ་བ་ཞེས་པ་དང་
རྒྱལ་པོ་ལ་ཞུ་བ་ལ་རྒྱལ་པོ་ལ་གསོལ་བ་ཞེས་པ་ལྟ་བུ་དང་། བགཏམ་རྣ་བར་བཏབ་པ་ལ་
སྙན་དུ་ཕུལ་ཡོད་ཅེས་པ་ལྟ་བུ་ཡིན་པའི་ཕྱིར། ལྔ་བརྒྱའི་གཙུག་རྒྱུན་ཞེས་སོགས་ཀྱི་དོན་
ནི། སྟོན་པའི་བསྟན་པ་ལོ་ལྔ་སྟོང་དུ་གནས་པར་གསུངས་ཤིང་ལྔ་སྟོང་བོ་དེ་ལ་ཡང་ལོ་
ལྔ་བརྒྱ་བ་ཕྲག་བཅུ་ཡོད་པས་དེ་ལྟ་བུ་ལྔ་བརྒྱུ་བ་ཕྲག་བཅུའི་ནང་དུ་བོད་ཁ་བ་ཅན་དུ་
བསྟན་འཛིན་གྱི་སྐྱེས་བུ་ཇི་སྙེད་བྱོན་པ་ཀུན་གྱི་གཙུག་གི་རྒྱུན་དུ་གྱུར་པ་ནི་མདོ་སྔགས་ཀྱི་
གསུང་རབ་ཐམས་ཅད་ལ་མཁྱེན་པ་ཐོགས་མེད་མངའ་བའི་ཨ་ཏི་ ཤ་སྟེ་ ཤ་ནི་ཕུལ་བྱུང་
ཞེས་པ་ཡིན་ཞིང་། དེ་ལྟ་བུ་ཨ་ཏི་ཤ་ནི་རྒྱལ་བ་འོད་དཔག་མེད་མགོན་གྱི་རྣམ་འཕྲུལ་
ཡང་ཡིན་ཞིང་མཚན་གཞན་ལེགས་སྦྱར་སྐད་དུ་དཱི་པཾ་ཀ་ར་སྟེ་དཱི་པཾ་ནི་མར་མེ་དང་ཀ་ར་
མཛད་པ་ལ་འཇུག་པས་ན་མར་མེ་མཛད་དང༌། དེའི་ཐུགས་སྲས་འཇིག་རྟེན་དབང་
ཕྱུག་འཕགས་པ་སྤྱན་རས་གཟིགས་ཀྱི་སྤྲུལ་བར་ལུང་བསྟན་བརྙེས་པ་འབྲོམ་སྟོན་རིན་པོ་
ཆེ་སྟེ་ཡབ་སྲས་གཉིས་དངོས་སུ་སྨོས་པ་དེས་མཚོན་རྒྱལ་བ་ཙོང་ཁ་བའི་བར་གྱི་ལམ་རིམ་
བརྒྱུད་པའི་བླ་མ་ཇི་སྙེད་ཡོད་པ་ཐམས་ཅད་ཀྱི་ཐུགས་རྒྱུད་ལ་བདེ་བ་ཆེན་པོ་སྟེར་བར་
བྱེད་པའི་ཇའི་བཏུང་བ་ཟག་མེད་ཀྱི་བདུད་རྩིར་བྱིན་གྱིས་བརླབས་པ་འདི་མཆོད་པར་
འབུལ་ལོ་བརྩེ་བ་ཆེན་པོའི་སྒོ་ནས་བཞེས་སུ་གསོལ་ཞེས་པ་ནི། ལྔ་བརྒྱའི་གཙུག་རྒྱན་
ཐམས་ཅད་མཁྱེན། །འོད་དཔག་མེད་མགོན་མར་མེ་མཛད། །སྤྱན་རས་གཟིགས་དབང་
རྒྱལ་བ་འབྲོམ། །ཟག་མེད་བདུད་རྩིའི་མཆོད་པ་བཞེས། །ཞེས་པའི་དོན་ནོ། །རྒྱལ་བའི་
371



ཡབ་གཅིག་ཅེས་སོགས་ཀྱི་དོན་ནི། རྒྱལ་བ་ཀུན་གྱི་ཡབ་ཏུ་གྱུར་པའི་རྗེ་བཙུན་འཇམ་
པའི་དབྱངས་དེ་ཉིད། སྙིགས་དུས་ཀྱི་གདུལ་བྱ་རྣམས་ཀྱི་སྣང་ངོར་དགེ་སློང་གི་ཚུལ་
བཟུང་བ་སྟེ་དེའི་རྣམ་པ་ཅན་དུ་སྤྲུལ་བ། འཁྲུངས་ཡུལ་ གྱི་སྒོ་ ནས་ ཙོང་ཁ་བ་ཞེས་
གྲགས་པ་དེ་ཉིད་ཀྱིས་གཙོས་མཆོད་པའི་ཡུལ་དུ་འོས་སོ་ཅོག་གིས་མཆོད་པའི་དངོས་པོ་
དམན་ཡང་བདུད་རྩིར་བྱིན་གྱིས་བརླབས་ནས། ད་ཡང་སྤྱོད་འཇུག་ལས། ཡོན་
གནས་དམ་པ་ཐུགས་རྗེ་ཆེ་རྣམས་ཀྱིས། །བདག་ལ་བརྩེར་དགོངས་བདག་གི་འདི་དག་
བཞེས། ། ཞེས་ གསུངས་ པ་ ལྟར། ཡོན་ གནས་ དམ་པ་ཁྱེད་རྣམས་ཀྱིས་ཐུགས་རྗེའི་
དབང་གིས་བསོད་ནམས་བསགས་པའི་ཞིང་དུ་སྤྲིན་དཀྲིགས་པ་ལྟར་ནམ་མཁའི་ཁམས་
ཡོངས་སུ་གང་བའི་ཚུལ་དུ་བཞུགས་ནས། ཟག་པ་མེད་པའི་བདེ་བ་ཆེན་པོ་རྒྱས་པར་
བྱེད་པའི་ཆེད་བདུད་རྩིར་བྱིན་གྱིས་བརླབས་པའི་མཆོད་པ་འདིས་ཚིམ་པར་མཛོད་ཅིག
ཅེས་གསོལ་བ་ནི། རྒྱལ་བའི་ཡབ་གཅིག་འཇམ་པའི་དབྱངས། །དགེ་སློང་ཚུལ་བཟུང་
ཙོང་ཁ་བ། །བྱིན་རླབས་ཐུགས་རྗེའི་སྤྲིན་དཀྲིགས་ནས། ། བདེ་ཆེན་བདུད་རྩིས་ཚིམ་
པར་མཛོད། ། ཅེས་པའི་དོན་ནོ། ། སྤྱིར་འཇམ་པའི་དབྱངས་ལ་རྒྱལ་ བའི་ཡབ་ ཅེས་་་
བརྗོད་པའི་རྒྱུ་མཚན་ནི། སྔོན་ཁྱིམ་བདག་ཞིག་གིས་སངས་རྒྱས་ལ་ལྷུང་བཟེད་ཟས་
ཀྱིས་བཀང་སྟེ་ཕུལ་བ་ན། འཇམ་དཔལ་ཀྱིས་བཅོམ་ལྡན་འདས་ལ། ཟས་ཀྱི་ཕུད་ང་
ལ་མ་བསྩལ་བར་གསོལ་ན་བྱས་པ་མི་གཟོ་བར་འགྱུར་རོ་ཞེས་ཞུས་པ་ན། འཁོར་རྣམས་
ཀྱིས་འཇམ་དཔལ་གྱིས་བཅོམ་ལྡན་འདས་ལ་ཕན་ཇི་ལྟར་བཏགས་ཡོད་སྙམ་དུ་སེམས་མ་
ཐག སྟོན་པའི་ཕྱག་ན་བསྣམས་པའི་ལྷུང་བཟེད་འོག་ཕྱོགས་ཀྱི་འཇིག་རྟེན་གྱི་ཁམས་
གངྒཱའི་ཀླུང་གི་བྱེ་མ་སྙེད་དོན་གཉིས་འདས་པའི་འོག་ཏུ་སོང་ཞིང་། དེ་ནས་རྫུ་འཕྲུལ་
ཅན་རྣམས་ཀྱིས་བཙལ་ཀྱང་མ་རྙེད་པའི་ཚེ། བཅོམ་ལྡན་འདས་ཀྱིས་འཇམ་དཔལ་ལ་
འཚོལ་ཞིག་ཅེས་བཀའ་སྩལ་མ་ཐག་ཏུ། འཇམ་དཔལ་གྱིས་སྟོན་དེ་ལ་བཞུགས་བཞིན་
དུ་ཕྱག་བརྐྱངས་ནས་ལྷུང་བཟེད་བླངས་ཏེ་ཕུལ་ལོ། དེ་ནས་བཅོམ་ལྡན་འདས་ཀྱིས་
འཁོར་རྣམས་ལ། ང་སྔོན་སློབ་པར་གྱུར་པའི་དུས་སུ་འཇམ་དཔལ་འདི་ངའི་ཡོངས་
འཛིན་དུ་གྱུར་ནས་སྐྱབས་འགྲོ་ལ་བཀོད་དེ་བྱང་ཆུབ་ཀྱི་སེམས་བསྐྱེད་དུ་བཅུག་ནས་ཕན་
བཏགས་པ་ཡིན་པས། བདག་གིས་འདི་ལ་ཟས་ཀྱི་ཕུད་མ་ཕུལ་བས་དེ་ལྟར་གྱུར་པ་ཞེས་
372



བཀའ་སྩལ་བ་ལྟར་སྔོན་རྒྱལ་བའི་ཡོངས་འཛིན་དུ་གྱུར་པའི་སྒོ་ནས་རྒྱལ་བའི་ཡབ་ཅེས་
བྱའོ། ། དེ་ནས་ཡབ་གཅིག་ཡབ་གཅིག་ཅེས་སོགས་ཀྱི་དོན་ནི། ཡབ་སྔ་མ་རྗེ་བཙུན་
འཇམ་པའི་དབྱངས་དང་ཡབ་ཕྱི་མ་རྗེ་བཙུན་ཙོང་ཁ་བ་ལ་བྱེད་པའི་ལུགས་དང་། ཡང་
ཡབ་གཅིག་ཡབ་གཅིག་ཅེས་ལན་གཉིས་སྨོས་པ་ནི་ནན་ཏན་གྱི་ཚིག་ཡིན་པས་གཉིས་ཀ་
འཇམ་དབྱངས་ལ་བྱེད་པའི་ལུགས་སོགས་མཁས་པའི་བཞེད་པ་མི་འདྲ་བ་འདུག་ཀྱང་།
འདིར་རྒྱལ་སྲས་སྐྱེ་འཕགས་ཐམས་ཅད་ཀྱི་ཡབ་གཅིག་ཀུན་རྫོབ་བྱང་ཆུབ་ཀྱི་སེམས་དང་།
རྒྱལ་སྲས་འཕགས་པ་ཁོ་ནའི་ཡབ་གཅིག་དོན་དམ་བྱང་ཆུབ་ཀྱི་སེམས་ཏེ། རྒྱལ་སྲས་
རྣམས་ཀྱིས་དང་པོར་ཀུན་རྫོབ་བྱང་ཆུབ་ཏུ་སེམས་བསྐྱེད་དེ་ནས་དོན་དམ་བྱང་ཆུབ་ཏུ་
སེམས་བསྐྱེ་ད་ཅིང༌། རྒྱལ་བ་རྣམས་ཀྱང་རང་གི་ རྒྱུའི་གཙོ་བོ་དེ་གཉིས་ཁོ་ན་ལས་་་
འཁྲུངས་པས་ན་ཡབ་གཅིག་སྟེ་རྗེ་བཙུན་འཇམ་པའི་དབྱངས་དང་དབྱེར་མེད་པའི་རྗེ་བླ་
མ་བློ་བཟང་གྲགས་པའི་དཔལ་གཏན་གྱི་སྐྱབས་གནས་དཀོན་མཆོག་རིན་པོ་ཆེ་རྣམ་པ་
གསུམ་གྱི་ངོ་བོར་གྱུར་པ་དེ་ཉིད་དུས་ནམ་ཡང་འབྲལ་བ་མེད་པར་སྒྲུབ་པ་བོའི་སྙིང་ཀའི་
པདྨོར་བཞུགས་ནས་དཔག་ཏུ་མེད་པའི་ བདེ་ བ་ སྟེར་ བའི་བདུད་རྩིའི་མཆོད་ པ་ འདི་
བཞེས་སུ་གསོལ་ཞེས་པ་ནི། ཡབ་གཅིག་ཡབ་གཅིག་འཇམ་པའི་དབྱངས། །གཏན་གྱི་
སྐྱབས་གནས་རིན་པོ་ཆེ། །འབྲལ་མེད་སྙིང་ཀའི་པདྨོར་བཞུགས། ། དཔག་མེད་བདུད་
རྩིའི་མཆོད་པ་བཞེས། །ཞེས་པའི་དོན་ནོ། །རང་ལུས་ལྷ་སྐུ་ཞེས་སོགས་ཀྱི་དོན་ནི། ཇ་
མཆོད་འབུལ་བ་བོ་རྟེན་གྱི་གང་ཟག་རང་གི་ལུས་ལྷའི་སྐུར་བསམ་ཞིང་མཆོད་པའི་ཚོགས་
ཞིང་དཔག་ཏུ་མེད་པ་རང་ལ་བསྟིམ་པས་རང་ཉིད་ལྷ་ཐམས་ཅད་འདུས་པའི་ངོ་བོ་ཉིད་
དུ་གསལ་བ་ལ་མཆོད་པ་འབུལ་བར་མོས་ཏེ། ཇ་བཟང་གི་རོ་ལ་རྩ་བའི་དབྱེ་བ་མངར་
བ་སྐྱུར་བ་ཁ་བ་སྐ་ལ་ཚ་བ་ལན་ཚྭ་བ་སྟེ་དྲུག་ཏུ་ཕྱེ་ཞིང་དེ་རེ་རེ་ལ་མངར་བའི་མངར་
བསྐྱུར་བའི་སྐྱུར་བ་སོགས་དྲུག་དྲུག་ཏུ་ཕྱེ་བའི་སུམ་ཅུ་སོ་དྲུག དེ་རེ་རེ་ལའང་དམན་
འབྲིང་མཆོག་གི་དབྱེ་བ་གསུམ་གསུམ་དུ་ཕྱེ་བས་བརྒྱ་རྩ་བརྒྱད་ཀྱིས་མཚོན། རོ་བརྒྱ་
སོགས་དང་ལྡན་པའི་ཇ་བཟང་གི་བཏུང་བ་བདུད་རྩིའི་ངོ་བོར་གྱུར་པ་ལ་ལོངས་སྤྱོད་པའི་
ཚེ་ན་སྲེད་བྲལ་ཡང་སྟེ་རང་དོན་དུ་ལོངས་སྤྱོད་པའི་བཏུང་བ་རང་དགའ་བའི་ཞེན་ཆགས་
དང་བྲལ་ཡང་། འདོད་དགུར་ཞེས་པའང་གྲངས་ཀྱི་དོན་དུ་མི་བཟུང་བར་གཞན་དོན་
373



་བ་བབ།
ཡོངས་སུ་རྫོགས་པའི་ཕྱིར་ཇི་ལྟར་འདོད་འདོད་དུ་ལོངས་སྤྱོད་པས་དབང་པོའི་རྟེན་གྱི་
ལུས་ སོགས་རྒྱུས་ཏེ་སྙིགས་དུས་ཀྱི་ཚེ་ཐུང་གཅིག་ལ་ལྷན་སྐྱེས་ཀྱི་བདེ་བ་ཆེན་པོ་བརྟས་
པའི་རྒྱུར་གྱུར་པ་འདི་ཨེ་མའོ་སྟེ་ཤིན་ཏུ་ངོ་མཚར་ཞིང་། འདི་ལྟ་བུའི་ཉམས་ལེན་ཙམ་
གྱིས་ཀྱང་ཚོགས་གཉིས་བདེ་བླག་ཏུ་རྫོགས་པར་འགྱུར་བས་ན་ལོངས་ སྤྱོད་ཚུལ་འདི་
བཞིན་དུ་བྱུང་བའང་རྨད་དུ་བྱུང་བའི་སྐང་བ་བཟང་པ་དང་ལྡན་པ་ཡིན་ནོ་ཞེས་པ་ནི།
རང་ལུས་ལྷ་སྐུའི་ངོ་བོ་ཉིད། །རོ་བརྒྱ་བདུན་རྩིའི་སྲེད་བྲལ་ཡང་། །འདོད་དགུར་སྤྱད་
པས་བདེ་བ་ཆེ། །ཨེ་མའོ་རྨད་བྱུང་སྐལ་བ་བཟང་། ། ཞེས་པའི་དོན་ནོ། ། གཞན་ཡང་།
རྒྱལ་བའི་ཡབ་གཅིག་འཇམ་པའི་དབྱངས། ། དགེ་སློང་ཚུལ་བཟུང་ཙོང་ཁ་བ། ། ཞེས་
དང༌། ཡབ་གཅིག་ཡབ་གཅིག་འཇམ་པའི་དབྱངས། །གཏན་གྱི་སྐྱབས་གནས་རིན་པོ་
ཆེ། །འབྲལ་མེད་སྙིང་ཁའི་པད་མོར་བཞུགས། །ཞེས་སོགས་ལ་དབེན་ས་སྙན་བརྒྱུད་ཀྱི་
མན་ངག་གིས་བཤད་ཚུལ་གཞན་ཞིག་ཀྱང་ཡོད་དམ་སྙམ་སྟེ། སྙན་རྒྱུད་བསྟན་པའི་
སྲོག་ཤིང་དམ་པ་ཡོངས་འཛིན་རིན་པོ་ཆེ་ཡེ་ཤེས་རྒྱལ་མཚན་དཔལ་བཟང་པོས་ཚོགས་
ཆོས་སུ་བསྩལ་བ། དེང་དུས་ཀྱི་མཁས་པའི་དབང་པོ་གུང་ཐང་རིན་པོ་ཆེ་དཀོན་མཆོག་
བསྟན་པའི་སྒྲོན་མེས་ཟིན་བྲིས་སུ་བཏབ་པའི་ཐར་ལམ་སྣང་བ་ཞེས་བྱ་བ་དེར། རང་གི་
མདུན་གྱི་ནམ་མཁར་འཇའ་འོད་ཀྱི་གུར་ཁང་དུ་སེར་ཁྲི་པད་ཟླའི་གདན་ལ་རྒྱལ་བ་ཙོང་
ཁ་ བ་དང་དེའི་གནས་ གསུམ་དུ་རིགས་ གསུམ་ མགོན་པོ་གསལ་བཏབ་ནས་ གསོལ་་་་་
འདེབས་བྱ་ཚུལ་རྒྱས་པར་གསུངས་ ཤིང་། འོག་ ཏུ་བདུད་རྩི་འབེབས་སྦྱང་བྱ་ཚུལ་
གསུངས་པའི་མཐར། དེ་ཉིད་ལས། འཇའ་འོད་ཀྱི་གུར་ཁྱིམ་ཡང་མཐའ་ནས་རིམ་
གྱིས་བསྡུ། སེར་ཁྲི་ཡང་ཡར་བསྡུས་ཏེ་རྗེ་རིན་པོ་ཆེ་ལ་བསྟིམ། རྗེ་བླ་མ་ཡང་རང་གི་
སྤྱི་བོ་ནས་མར་ཕབས་ཏེ་སྙིང་གི་པད་མ་འདབ་བརྒྱུད་ཀྱི་དབུས་སུ་བཞུགས་པར་མོས་ལ།
བཟའ་བཏུང་སོགས་ཀྱི་ཚེའང་རང་གིས་ཟ་སྙམ་པ་མ་ཡིན་པར་རྗེ་རིན་པོ་ཆེར་ཕུལ་སྙམ་
པ་བྱེད་དགོས། འདྲེན་པ་མཉམ་མེད་མ་འདི་རིགས་གསུམ་སྤྱི་སྒྲུབ་ཀྱི་ཇ་མཆོད་ཡིན་
པས། དེའི་ཚེ་གྲྭ་ས་སོགས་ན་ཇ་ཕོར་མགྲིན་པའི་ཐད་དུ་འཛིན་དགོས་པའི་རྒྱུ་མཚན་
ཡང་དེ་ཡིན་ནོ། །ཞེས་གསུངས་སོ། ། དེའི་ཕྱིར་རྗེ་རིན་པོ་ཆེའི་ཕྱག་མཚན་ལ་པད་མའི་
སྟེང་དུ་རྡོ་རྗེའི་ཡུ་བ་ཅན་གྱི་རལ་གྲིས་མཚན་པས། པད་མས་སྤྱན་རས་གཟིགས་རྡོ་རྗེས་
374



ཕྱག་རྡོར་རལ་གྲིས་འཇམ་དབྱངས་མཚོན་པ་ལྟར། རྗེ་རིན་པོ་ཆེ་རིགས་གསུམ་མགོན་
པོ་དང་ངོ་བོ་གཅིག་ཡིན་པའི་རྒྱུ་མཚན་དྲན་པའི་སྒོ་ནས་དེ་ལྟར་ཕྱག་མཆོད་སོགས་བྱ་ན་
དགོས་པ་ལྷག་པོ་ཡོད་པར་མ་ཟད། ཇ་མཆོད་འདི་ཉིད་རྩོམ་པ་བོ་སྤྱན་རས་གཟིགས་
དངོས་ཡིན་པ་དང་སྐབས་འདིར་སྤྱན་རས་གཟིགས་མགྲིན་པར་གསལ་གདབ་པ་དང་ཇ་
ཕོར་ཡང་དེའི་ཐད་དུ་འཛིན་པ་སོགས་ལ་འང་རྒྱུ་མཚན་ཞལ་ཤེས་མན་ངག་ལས་ཤེས་
དགོས་ པ་ གཞན་ ཡང་ ཡོད་དམ་ སྙམ་ མོ། ། དེ་ལྟར་ཇ་ བོད་དུ་བྱུང་བའི་ལོ་ རྒྱུས་དང་།
མཛད་པ་པོའི་ཁུངས་དང་ཇའི་ཡོན་ཏན་བརྗོད་པའི་སྐོར་རྣམས་སུ་ཚིག་རེ་གཉིས་ཀྱི་གོ་
རིམ་བསྒྱུར་པ་ཙམ་མ་གཏོགས་རྒྱུད་ཆེན་སངས་རྒྱས་རྒྱ་མཚོའི་འགྲེལ་བ་ནང་བཞིན་དང་།
སྔགས་དང་འབྲེལ་ བའི་ དམིགས་ རིམ་ དང་ཚིག་གི་འབྲུ་གནོན་སྐབས་དགེ་འདུན་ རྒྱ་་་
མཚོའི་དོན་འགྲེལ་གྱི་དགོངས་པ་གཞི་བྱས་ཏེ་སངས་རྒྱས་རྒྱ་མཚོའི་འགྲེལ་ཚིག་ལ་བསྒྱུར་
འགོད་ཅུང་ཟད་རེ་བགྱིས་ཤིང་། རྒྱ་ནག་ཏུ་བྱུང་བའི་ལོ་རྒྱུས་དང་དམིགས་སྐོར་ཕྱི་མ་
གསར་དུ་བསྡེབས་ཁུལ་གྱིས་ཇ་མཆོད་འགྲེལ་བ་ནོར་བུའི་ཕྲེང་བ་ཞེས་བྱ་བ་རྫོགས་པར་
བྱས་སོ། །འདིར་སྨྲས་པ། ཀྱེ་མ་བདག་ནི་དུས་ཀྱི་སྙིགས་མར་སྐྱེས། ། སྙན་གྲགས་བདོ་
བའི་བླ་ཆེན་མ་ཡིན་ཞིང་། །ཟང་ཟིང་སྦྱིན་པས་འཁོར་མང་མ་བསྡུས་ཕྱིར། །གསུང་རབ་
ཕྱོགས་མཐར་སྤེལ་བའི་སྐལ་བ་ཕྲ། །དེ་ལྟ་ན་ཡང་་ཚད་མའི་སྐྱེས་བུ་ལ། །འབེལ་གཏམ་
ལས་གཞན་སྐྱེས་བཟང་ཡོད་མིན་ཕྱིར། །སྤྱི་བརྟོལ་བསྐྱེད་དེ་དོན་གྱི་གནད་ཚང་བའི། །
ལེགས་བཤད་གསར་བའི་དགའ་སྟོན་ཁོ་བོས་བསྐྲུན། འདིར་འབད་དགེ་བའི་ཆ་ཤས་
ཕྲ་མོ་ཡིས། །དྲིན་གྱིས་ལྕི་བའི་མ་རྒན་འགྲོ་བ་རྣམས། །བཀྲེས་སྐོམ་སྡུག་བསྔལ་མཐའ་
དག་རྒྱང་བསྲིངས་ཏེ། །བླ་མེད་བདེ་བ་མཆོག་ལ་རོལ་གྱུར་ཅིང་།། ཅེས་པ་འདི་ནི་ལྷ་ལྡན་
སྨོན་ལམ་ཆེན་མོའི་གྲྭ་སྐོར་པ་ཨ་ལག་ཤ་བསྟན་དར་ཞེས་འབོད་པས་རྒྱལ་ཁབ་ཆེན་པོ་པེ་ཅིང་ཞེས་བྱ་
བར་མཁས་མཆོག་བྱེ་བའི་འབྱུང་གནས་ཡུང་དགོན་དུ་སྦྱར་བའོ། །མང་ག་ལོ། །
375



༄༅། །སློབ་སྤྲིངས་ཀྱི་འགྲེལ་བ་ཚིག་དོན་ཀུན་གསལ་ཆུ་
ཤེལ་མེ་ལོང་ཞེས་བྱ་བ་བཞུགས་སོ། །
སྣང་སྟོང་གཉིས་ཚོགས་གྲོགས་གྱུར་ཚུལ་ལ་རིང་དུ་འདྲིས་པས་ཤེས་བྱའི་ སྡོད་་་
ལུགས་རང་གིས་ཇི་བཞིན་གཟིགས། །གཟིགས་པ་དེ་བཞིན་བརྩེ་བ་ཆེན་པོས་གཞན་ལ་
འདོམས་པའི་ངག་གིས་སྲིད་པ་ཧྲུལ་བོར་བྱེད་ལ་དབང་། །དབང་ཕྱུག་བརྒྱད་ལྡན་རྒྱལ་
བ་གཉིས་པ་བློ་བཟང་གྲགས་པའི་རིང་ལུགས་འཛིན་ལ་དོ་ཟླ་བྲལ་བའི་རྗེ། ། རྗེ་བཙུན་བླ་
མའི་ཞབས་རྡུལ་གཙང་མ་ཚེ་རབས་ཕྲེང་བར་འབྲལ་མེད་བསྟེན་ནོ་ཤིས་པ་དམ་པས་
སྲུངས། །རྒྱལ་ཀུན་ཡེ་ཤེས་ལང་ཚོ་དར་ལ་བབ་པའི་ཉམས་ཀྱིས་བརྟན་གཡོའི་གནས་ཀུན་
དོག་མེད་མཁྱེན། །རིགས་པའི་གནད་གསང་ཕྲ་མོ་ལན་བརྒྱར་འདོམས་པའི་དབྱངས་ཀྱི་
ང་རོས་ མ་ རིག་ གཉིད་ལས་སློང་། ། མཁྱེན་ པའི་ གཏེར་ཞེས་སྙན་པའི་གྲགས་པ་ སྲིད་
གསུམ་ཁོངས་ལས་རྣམ་པར་བརྒལ་བའི་ལྷ་དེ་ལ། ། སོར་བཅུའི་འདབ་ཕྲེང་སྙིང་གར་ཟུམ་
པས་འདུད་དོ་བརྒྱ་ཕྲག་རིགས་ པའི་སྒོ་འཕར་ད་ཕྱེ་ཞིག། གང་ཞིག་དེ་ལ་གསོལ་བ་
བཏབ་ན་སྙིང་གའི་མ་རིག་སྒོ་ངའི་སྦུབས་ཕྱེ་ཞིང་། །དགོངས་དོན་ཟབ་མོ་གླེང་བར་བྱེད་
ཚེ་གོ་སླའི་ཚིག་གི་སྡེབ་སྦྱོར་ལ་མཁས་པའི། །ལེགས་བཤད་རྩོམ་པའི་ངག་གི་མཆོག་སྦྱིན་
དབྱངས་ཅན་ལྷ་ཁྱོད་སྙིང་ནས་དྲན་ནོ་ཀྱེ། །གཞན་དུ་བྱོན་བཞུད་དགོངས་པ་བཏང་ནས་
བདག་གི་ལོངས་སྤྱོད་འཁོར་ལོ་བརྒྱན་པར་མཛོད། །སླར་ཡང་རྩ་བའི་ཆོས་འདི་བྱེད་པོ་
བཙུན་པ་ཟླ་བ་ལ། །གཟུ་དབང་བཅོལ་ལོ་རྩ་བ་གང་ལ་ཚིག་གི་འབྲུག་ནོན་ཆེད། །ངལ་
བ་བསྟེན་པའི་ཁོ་བོ་འཁྱོག་པོའི་ལམ་དུ་མ་འཕྱན་པར། ། གཞུང་དོན་འཕྱུགས་མེད་དྲང་
བོའི་ལམ་ནས་བསུ་བའི་སྣ་འདྲེན་མཛོད། ། ནག་མིན་ལྷག་པའི་བསམ་པ་དར་ལ་དྲག།
ཚིག་སྦྱོར་ཕུན་སུམ་ཚོགས་པའི་རོ་ལྡན་པའི། ། ཤིས་བརྗོད་གཡས་སུ་འཁྱིལ་བའི་སྒྲ་་་
དབྱངས་འདིས། །བདག་བློ་རྨོངས་པའི་རིམས་ནད་ཅིས་མི་བཅོམ། །སྐད་ཅིག་གཡོ་ལྡན་
སྒྱུ་མའི་ཕུང་བོ་འདི། །གཙང་བར་འཛིན་པས་འདི་ཕྱི་ཀུན་བརླག་ཚུལ། །ལེགས་བཤད་
376



གསང་པའི་མེ་ལོང་འདི་ལྟོས་ཤིག། རང་རྒྱུད་དྲི་མས་སྦགས་ཚུལ་ད་གཟོད་འཆར། །ཞེས་
བརྗོད་ནས་གང་གླེང་བར་བྱ་ཞེ་ན། ཇི་སྐད་དུ། ཚངས་པས་ཞུས་པའི་མདོ་ལས།
བསླབ་པ་ལ་ནི་བསྟེན་པར་བྱ། །དེ་ལ་སྙིང་ནས་ནན་ཏན་བྱ། ། ཕྱིར་ནི་སྤང་བར་མི་བྱ་
ཞིང་། ། སྲོག་ གི་ ཕྱིར་ ཡང་བཤིག་ མི་བྱ། ། ཞེས་ གསུངས་ པ་ལྟར། བསླབ་པ་བསྲུང་་
དགོས་པའི་རྒྱུ་མཚན། བསྲུངས་ པའི་ ཕན་ཡོན། མ་ བསྲུངས་པའི་ཉེས་དམིགས་་་
སོགས་ ལེགས་ པར་ ཤེས་ པའི་ སྒོ་ ནས་ བསླང་ པ་ བསྲུང་ བ་ ལ་ ནན་ ཏན་ བྱ་ དགོས་ ཏེ།
བསླབ་པ་ནི་ཡོན་ཏན་ཐམས་ཅད་ཀྱི་རྟེན་ཡིན་པའི་ཕྱིར་ཏེ། དཔུང་བཟང་གིས་ཞུས་
པའི་རྒྱུད་ལས། ཇི་ལྟར་ལོ་ཏོག་ཐམས་ཅད་ས་ལ་ནི། །བརྟེན་ནས་སྐྱོན་མེད་པར་ནི་སྐྱེ་
བ་ལྟར། །དེ་བཞིན་ཚུལ་ཁྲིམས་བརྟེན་ནས་ཆོས་དཀར་མཆོག། སྙིང་རྗེའི་ཆུས་བརླན་
པས་ནི་རྣམ་པར་སྐྱེ། ། ཞེས་གསུངས་པ་ལྟར་ཡིན་པས། དེས་ན་བསླབ་པ་བསྲུང་བའི་
གདམས་ངག་སློབ་མ་ལ་སྤྲིངས་པ་ཞེས་བྱ་བ་དེ་ཉིད་འཆད་པར་སྤྲོའོ། །དེ་ཡང་གདམས་
ངག་དེ་གང་གིས་མཛད། གང་གི་ཕྱིར་དུ་མཛད། ཚུལ་ཇི་ལྟར་དུ་མཛད་ཅེ་ན། དེ་
ཉིད་མཛད་པ་པོ་ནི་སློབ་དཔོན་ཆེན་པོ་ཙནྡྲ་གོ་མི་ཡིན་པས། དེ་ནི་རྒྱ་གར་ཤར་ཕྱོགས་
སུ་རྒྱལ་རིགས་ཀྱི་པཎྜི་ཏ་པི་ཤ་ས་ག་ཞེས་པའི་བུར་འཁྲུངས་ཤིང་བཙས་མ་ཐག་ནས་མ་ལ་
ཕྱག་བྱས་ཏེ་ཟླ་བ་བཅུར་འོ་བརྒྱལ་བར་མ་གྱུར་ཏམ་ཞེས་སྨྲས་པ་ན། བྱིས་པ་བཙས་མ་
ཐག་ངག་སྨྲ་བ་མི་རིགས་པས་ཁ་རོག་སྡོད་བྱས་པས། དེ་ནས་ལོ་བདུན་གྱི་བར་དུ་བྱིས་
པ་དེ་ཁ་འབུ་བར་མ་གྱུར་ཏོ། །ནམ་ཞིག་ན་མུ་སྟེགས་ཀྱི་པཎྜི་ཏ་ཞིག་གིས་དོན་འགྲེལ་
དཀའ་བའི་ཚིགས་བཅད་ཅིག་བྲིས་ནས་ཡུལ་དེའི་རྒྱལ་པོ་ལ་བསྐུར་ཏེ་ཁྱོད་ཀྱི་མངའ་འོག་
ན་དེའི་དོན་འགྲེལ་ནུས་པ་ཞིག་ཡོད་ན་ལེགས། གལ་ཏེ་མེད་ན་ང་ལ་གུས་པར་གྱིས་
ཤིག་ཅེས་སྤྲིངས་པས། རྒྱལ་པོ་དེས་ཀྱང་ཡི་གེ་དེ་མཁས་པའི་ཚོགས་སུ་བྲིམས་སུ་བཅུག་
པ་རིམ་གྱིས་ཙནྡྲ་གོ་མིའི་ཡབ་ཀྱི་ཁྱིམ་དུ་བྱུང་པ་ཡཔ་ཀྱིས་ཅི་ཙམ་དཔྱད་ཀྱང་དེའི་དོན་ .
བཀྲལ་དཀའ་བར་དགོངས་བཞིན་པར་བྱ་བ་གཞན་ཞིག་གི་དོན་དུ་ཕྱིར་སོང་བའི་ཤུལ་དུ་
བྱིས་པ་ལོ་བདུན་པ་དེས་ཚིག་དེའི་དོན་ལེགས་པར་བཀྲལ་ནས་ལན་གྱི་ཚིགས་བཅད་
གཅིག་ཀྱང་བྲིས་ནས་བཞག་པ། སླར་ཡབ་ཀྱིས་མཐོང་ནས་ཡི་གེ་འདི་སུ་བྲིས་ཞེས་ཁྱིམ་
ཐབ་ལ་དྲིས་པས། ཡུམ་གྱིས་བུ་ལྐུགས་པ་འདིས་བྲིས་སོ་ཞེས་སྨོས་པ་ན། ཡབ་ཀྱིས་བུ་
377



ལ་ཡི་གེ་འདི་ཁྱོད་ཀྱིས་བྲིས་ སམ་སྨོས་ ཤིག་ཅེས་དྲིས་པ་ན། བུས་ཨ་མའི་གདོང་ལ་
བལྟས་ནས་ཅང་མི་སྨྲ་བར་འདུག་པའི་ཚེ། ། ཨ་མས་སྨོས་ཤིག་བྱས་པས་བདག་གིས་བྲིས་
སོ་ཞེས་ཁས་བླངས་ནས་རྒོལ་བ་དེ་ཡང་བཟློག་པར་ཁོ་བོས་རྡོ་ཐོགས་སོ་ཞེས་སྨྲ་བ་བཞིན་
རྒྱལ་པོ་ལ་གསོལ་བས་རྒྱལ་པོས་ཞག་བདུན་ནི་རྩོད་པའི་དུས་བཏབ་ཅིང༌། རྩོད་པའི་ཚེ་
ན་མུ་སྟེགས་ཀྱི་པཎྜི་ཏ་ན་རེ། པཎྜི་ཏ་ཆེན་པོས་ཀྱང་ཁོ་བོའི་རྩོད་ཟླར་མི་འོས་ན་བྱིས་པ་
ཆུང་ངུ་ཁྱོད་ཇི་ལྟར་འོས། དེ་བས་ཁྱོད་ཕར་སོང་དང་རྩོད་ཟླ་གཞན་ཞིག་ཁྲིད་ཤོག་ཅེས་
པས། བུ་ཆུང་ན་རེ། ལྕགས་ཀྱུས་གླང་ཆེན་བཏུལ་བས་ལྕགས་ཀྱུ་གླང་ཆེན་ཙམ་མམ་
ཅི། །མར་མེས་མུན་ཆེན་འཇོམས་མོད་མར་མེ་མུན་པའི་ཚད་དམ་ཅི། ། རྡོ་རྗེས་རི་བོ་
འབིགས་ཀྱང་རྡོ་རྗེ་རི་བོའི་གཏོས་སམ་ཅི། །བློ་ཡི་སྟོབས་ཡོད་དེ་ཚེ་རགས་པའི་ལུས་ལ་
སུས་ཡིད་རྟོན། ། ཅེས་ཐོགས་མེད་དུ་གསུངས་པ་ན། མུ་སྟེགས་ཀྱི་པཎྜི་ཏ་ཡ་མཚན་ཏེ།
བྱིས་པ་རང་བཞིན་པ་ཞིག་གིས་འདི་ལྟ་བུ་ལེགས་སྦྱར་གྱི་སྐད་ཐོགས་མེད་དུ་སྨྲ་བར་ག་ལ་
ནུས། འདི་ནི་ལྷ་ཆེན་པོའམ། དབྱངས་ཅན་མས་རྗེས་སུ་བཟུང་བ་ཞིག་ཡིན་པར་
གོར་མ་ཆག་གོ་སྙམ་ནས་བདག་དེ་ཡི་ རྩོད་ཟླར་མི་སྤོབས་ཀྱི་དེ་བས་ རྗེས་སུ་གཟུང་དུ་
གསོལ་ཞེས་གསོལ་ནས། མུ་སྟེགས་ཀྱི་པཎྜི་ཏ་ནང་བའི་བསྟན་པར་བཙུག ཙནྡྲ་གོ་མི་
ཏུལ་ཏེ་བྱ་དགའ་ཆེན་པོ་ཐོབ་ཅེས་གྲགས་སོ། ། དེ་ལྟར་རིག་པའི་གནས་ཐམས་ཅད་ལ་
དབང་འབྱོར་བའི་མཁས་པ་ཆེན་པོ་སློབ་དཔོན་ཙནྡྲ་གོ་མི་ཞེས་པ་དེ་ཉིད་ཀྱིས་མཛད་པ་
ཡིན་ནོ། །གང་གི་ཕྱིར་དུ་མཛད་པ་ནི། ཉིང་དགོས་མཐར་ཐུག་གཞན་ཡོད་མོད་གནས་
སྐབས་ཀྱི་དགོས་པའི་གཙོ་བོ་ནི། རང་གི་སློབ་མ་དཔའ་བོ་རིན་ཆེན་གྲགས་ཞེས་པ་དགེ་
སློང་གི་བརྟུལ་ཞུགས་དོར་ནས་རྒྱལ་པོའི་བུ་མོ་དང་འདོད་པ་བསྟེན་པར་འགྱུར་བ་ལ།
སློབ་མ་དེ་ཉིད་ཚུལ་ངན་པ་དེ་ལས་བཟློག་པར་བྱ་བའི་ཕྱིར་དུ་སྤྲིང་ཡིག་འདི་ཉིད་མཛད་
ཅེས་གྲགས་སོ། །ཚུལ་ཇི་ལྟར་དུ་མཛད་པ་ལ་དོན་ཚན་གསུམ་སྟེ། གདམས་པའི་སྔོན་
འགྲོ། གདམས་པ་དངོས། མཇུག་གི་དོན་ནོ། །དང་པོ་ལ། རྒྱ་གར་སྐད་དུ། ཤི་
ཁྱུ་ཡ་ལེ་ཁ། བོད་སྐད་དུ། སློབ་མ་ལ་སྤྲིངས་པའི་སྤྲིང་ཡིག དཀོན་མཆོག་གསུམ་
ལ་ཕྱག་འཚལ་ལོ། །ཞེས་པ་ནི་ལོ་ཙཱ་བས་བྱས་པ་ཡིན་པས་གཞུང་གི་ཚིག་དངོས་གཞིར་མི་
གཏོགས་སོ། ། དེས་ན་གདམས་ངག་འདིའི་སྒེར་གྱི་མཆོད་བརྗོད་ལ་གསུམ། སངས་
378



རྒྱས་ལ་བསྟོད་པ། ཆོས་ལ་ བསྟོད་ པ། དགེ་ འདུན་ ལ་ བསྟོད་ པའོ། ། དང་པོ་ནི།
གང་གིས་མཛད་པ་ཤིན་ཏུ་དཀའ་སྤྱད་སྔོན་བྱུང་བ། ། མི་འམ་ཅི་དང་ལྷ་མོ་རྣམས་ཀྱིས་
རབ་བསྙད་ན། །བདུད་ཀྱི་བུ་མོའི་བཞིན་རས་པདྨའི་ནགས་ཚལ་དག། དེ་ལྟར་ཟླ་བའི་
ཟེར་གྱིས་ཕོག་པ་བཞིན་དུ་ཟུམ། །ཞེས་སོ། །དེ་ཡང་བཅོམ་ལྡན་འདས་གང་གིས་མཛད་
པ་ཤིན་ཏུ་ངོ་མཚར་བའི་དཀའ་སྤྱད་ཇི་ལྟར་མཛད་ཅེ་ན། སྟོན་པ་དེས་སྔོན་བདུད་ཀྱི་
བུ་མོ་རྣམས་ཀྱིས་བསླུ་བྲིད་ཀྱིས་མཚུངས་པའི་གཏམ་སྙན་པ་སྔོན་བྱུང་བ་དག་མིའམ་ཅི་
དང་ལྷ་ཡི་བུ་མོ་རྣམས་ཀྱིས་རབ་ཏུ་སྙན་པའི་དབྱངས་ཀྱིས་བསྙད་པ་སྟེ་བཤད་པ་ལྟར་ན།
སྟོན་པ་གང་གིས་བདུད་འདུལ་བའི་ཚེ་བདུད་ཀྱི་བུ་མོ་སྲེད་མ་དང་དགའ་བྱེད་མ་དང་
དགའ་སྤྱོད་མ་ལ་སོགས་པས་སྒེག་ཅིང་འཛུམ་དམུལ་བས་དགོད་པ་དང༌། ཟུར་གྱིས་
བལྟ་བ་ལ་སོགས་པའི་མཛེས་པའི་རྣམ་འགྱུར་མང་དུ་བསྟན་ཀྱང་ཐུབ་པའི་ཐུགས་གཡོ་བ་
ལྟ་ཞོག བ་སྤུའི་རྩེ་ཙམ་གཡོ་བ་མེད་པར། བྱམས་པའི་ཏིང་ངེ་འཛིན་གྱི་སྟོབས་ཀྱིས་
བདུད་ཀྱི་བུ་མོ་དེ་རྣམས་རྒན་མོ་ཤིན་ཏུ་མི་སྡུག་པའི་གཟུགས་ཅན་དུ་བསྒྱུར་བར་མཛད་
པའི་ཚེ། བདུད་ཀྱི་བུ་མོ་དེ་དག་གི་བཞིན་རས་ ཀྱི་ མཛེས་པ་ཉམས་པར་གྱུར་ པ་ནི།
དཔེར་ན་པདྨ་གཞོན་ནུའི་ནགས་ཚལ་དག་ལ་དེ་ལྟར་ཟླ་བའི་ཟེར་གྱིས་ཕོག་པ་བཞིན་དུ་
མཛེས་པའི་དཔལ་ཟུམ་པར་ གྱུར་ པ་ནི། ཇི་སྐད་དུ། ཁྱད་པར་འཕགས་བསྟོད་་་་
ལས། །ལྷ་ཆེན་ཐིག་ལེ་མཆོག་མ་ལ། ། ཆགས་པ་སྐྱེས་པས་གདོང་བཞི་བྱུང་། །བདུད་ཀྱི་
བུ་མོའི་སྒེག་པ་ཡིས། །ཁྱོད་ཀྱི་བ་སྤུའི་རྩེ་མ་གཡོས། །ཞེས་གསུངས་པ་ལྟར་རོ། །འོ་ན་དེ་
ལྟ་བུ་དཀའ་སྤྱད་མཛད་པས་འབྲས་བུ་ལ་ཅི་ཞིག་ ཐོབ་པ་ཡིན་ཞེ་ན། བཀྲ་ཤིས་ཡིད་་
འོང་ ཤིན་ ཏུ་ རྨད་བྱུང་སྐུ་མངའ་བ། ། བསོད་ནམས་ཆུང་ངུའི་སྐྱེ་བོས་མཐོང་བ་རྙེད་་
དཀའ་བ། །འཇིག་རྟེན་མངོན་པར་འདོད་པའི་རེ་བ་བསྒྲུབ་པ་གང་། །ཡིད་བཞིན་ནོར་
བུ་ལྟ་བུར་གཞན་དོན་རོ་གཅིག་སྤྱོད། །ཅེས་པའི་ཚིགས་བཅད་གཅིག་གོ། དེ་ཡང་མི་
ཤིས་པ་ནི་སྒྲིབ་པ་གཉིས་ཡིན་ཞིང་དེ་གཉིས་གཏན་དུ་སྤངས་པའི་ཕྱིར་སངས་རྒྱས་ཀྱི་སྐུ་
ནི་བཀྲ་ཤིས་ཤིང་གཞན་ལ་ཕན་པའི་རང་བཞིན་དང་། ཡིད་དུ་འོང་བ་ནི་བསྔགས་པའི་
འོས་སུ་གྱུར་པ་དང་། ཤིན་ཏུ་ནི་མཆོག་ཏུ་དང་། རྨད་དུ་བྱུང་བ་ནི་འཇིག་རྟེན་
གསུམ་ན་ངོ་མཚར་བའི་སྐུ་གསུམ་མངའ་བའོ། ། བསོད་ནམས་ཆུང་ངུའི་སྐྱེ་བོ་སྟེ་ཚོགས་
379



བསགས་པའི་སྐལ་བ་དང་མི་ལྡན་པའི་སྐྱེ་བོ་རྣམས་ཀྱིས་དེ་ལྟ་བུའི་སྐུ་མིག་གི་ཡུལ་དུ་
མཐོང་བའི་སྐལ་བ་རྙེད་དཀའ་བ་ཡིན་ཏེ། མདོ་སྡེ་རྒྱན་ལས། ཇི་ལྟར་ཆུ་ཡི་སྣོད་ཆག་
ན། །ཟླ་བའི་གཟུགས་བརྙན་མི་སྣང་བ། །དེ་བཞིན་སེམས་ཅན་ངན་པ་ལ། །སངས་རྒྱས་
གཟུགས་ཀྱང་མི་སྣང་ངོ་། །ཞེས་གསུངས་པའི་ཕྱིར། སངས་རྒྱས་ཀྱི་སྐུ་དེས་ནི་འཇིག་
རྟེན་པ་རྣམས་ཀྱི་མངོན་པར་འདོད་པའི་རེ་བ་མཐའ་དག་རྩོལ་བ་མེད་པར་བསྒྲུབ་པར་བྱ་
བ་གང་དེ་ནི། དཔེ་ཅི་དང་འདྲ་ན་ཡིད་བཞིན་གྱི་ནོར་བུ་ལྟ་བུར་འབད་རྩོལ་ལ་ལྟོས་པ་
མེད་པར་གཞན་དོན་མཛད་ཅིང་། དེ་ཡང་རོ་གཅིག་པ་སྟེ་རང་དོན་དང་གཏན་མ་
འདྲེས་པའམ་གཉིས་སུ་མེད་པར་མཐའ་གཅིག་ཏུ་སྤྱོད་ཅེས་པའོ། །ཚིགས་བཅད་གཉིས་
པོ་དེ་ནི་དཔེ་རྒྱན་སོ་གཉིས་ཀྱི་ནང་ནས་དངོས་དཔེ་དང་ཆོས་དཔེ་གང་རུང་དུ་འདུས་
སམ་སྙམ། ཡང་བཅོམ་ལྡན་འདས་དེ་ལྟ་བུ་སྐུ་གསུམ་ག་མངའ་བཞིན་དུ་འཇིགས་པ་མི་
བཟད་པའི་འཁོར་བའི་ནང་དུ་བཞུགས་པ་མི་རིགས་སོ་ཞེ་ན། དེ་ནི་སྙིང་རྗེ་ཆེན་པོའི་
དབང་གིས་དེ་ལྟར་བཞུགས་པ་མི་འགལ་ཞེས་སྟོན་པ་ནི། གང་ཞིག་རྟག་ཏུ་ཕ་རོལ་བདེ་
པས་ བདེ་འགྱུར་ཞིང༌། གཞན་དག་སྡུག་ བསྔལ་འགྱུར་ བས་ མཆོག་ ཏུ་ འོ་བརྒྱལ་བ།
ཐུགས་རྗེ་ཆེན་པོས་ཡོན་ཏན་ཤིན་ཏུ་བསྐྲུན་པ་གང༌། །དེ་ཉིད་རང་གི་བདེ་སྡུག་སྤངས་ཏེ་
བཞུགས་པ་ཡིན། ། ཞེས་སོ། །སྟོན་པ་གང་ཞིག་བྱང་ཆུབ་སེམས་དཔའི་གནས་སྐབས་
ནས་ཀྱང་དུས་རྟག་ཏུ་སེམས་ ཅན་ ཕ་རོལ་པོ་རྣམས་བདེ་ན་དེ་བས་ཐུགས་ཤིན་ཏུ་བདེ་
བར་འགྱུར་ཞིང་། སེམས་ཅན་གཞན་དག་སྡུག་བསྔལ་བར་འགྱུར་བ་ཡིས་མཆོག་ཏུ་འོ་
བརྒྱལ་བ་སྟེ་མི་བདེ་བར་འགྱུར་བའི་ངང་ཚུལ་ཅན་གྱི་ཐུགས་རྗེ་ཆེན་པོའི་སྒོ་ནས། སྐུ་
གསུམ་གྱི་ཡོན་ཏན་ཤིན་ཏུ་ངོ་མཚར་བ་བསྐྲུན་པ་སྟེ་སྐྱེད་པར་མཛད་པའི་བཅོམ་ལྡན་
འདས་གང་དེ་ཉིད་རང་གི་བདེ་སྡུག་སྤངས་པ་སྟེ་ཁྱད་དུ་བསད་ནས་གཞན་དོན་ཁོ་ནའི་
ཕྱིར་དུ་སྐྱོ་བ་མེད་པར་སྲིད་པར་བཞུགས་པ་ཡིན་ཞེས་པའོ། །ཚུལ་འདི་ནི་སྤྱོད་འཇུག་
ལས། །བསོད་ནམས་ཀྱིས་ནི་ལུས་བདེ་ལ། ། མཁས་པ་ཡིས་ནི་སེམས་བདེ་ན། །གཞན་
དོན་འཁོར་བར་གནས་ཀྱང་ནི། ། སྙིང་རྗེ་ཅན་དག་ཅི་སྟེ་སྐྱོ། ། ཞེས་དང༌། བསྟོད་པ་
བརྒྱ་ལྔ་བཅུ་པ་ལས། དབེན་པའི་བདེ་བ་སྤངས་གྱུར་ཁྱོད། །མང་པོའི་ནང་དུ་བཞུགས་
པ་གང་། །དེ་ཁྱོད་ཐུགས་རྗེས་དུས་འདས་པ། །གླགས་ཤིག་ཐོད་ནས་བགྱིས་པར་བས། །
380



ཞེས་གསུངས་པ་ལྟར་རོ། ། ཚིགས་བཅད་འདི་ལ་རྒྱལ་དབང་བརྒྱུད་པའི་ཡོངས་འཛིན་
རིན་པོ་ཆེ་ནས། དབེན་པའི་བདེ་བ་དང་གྱུར་ཁྱོད། ཅེས་ བཏོན་ནས་བཤད་པ་
མཛད་ཅིང་། ཡང་གླགས་ཤིག་ ཐོད་ཅེས་ པའི་ ཐོད་མཐོང་བའི་དོན་དུ་འགྲེལ་སྣང་་
ངོ༌། །ཡང་སྟོན་པ་དེ་ཉིད་གཞན་དོན་ཇི་ལྟར་མཛད་ཅེ་ན་བསམ་སྦྱོར་གཉིས་ཀྱི་སྦྱོར་བས་
མཛད་ཚུལ་ནི། གང་ཞིག་གཞན་གྱི་དོན་དུ་དབུ་རྣམས་གཅོད་བྱེད་ཀྱང་། ། པདྨ་ལྟ་
བུར་དགྱེས་པའི་སྤྱན་འབྱེད་གཟིགས་མཛད་ཅིང་། །ཞེས་པ་སྟེ། རྣམས་སྨྲས་ཡན་ལག་
དང་ཉིང་ལག་གཞན་སྡུད་ཅིང་། སྟོན་པ་གང་ཞིག་སྔོན་རྒྱལ་པོ་ཟླ་འོད་དུ་གྱུར་པའི་ཚེ་
ན། བྲམ་ཟེ་ཞིག་གིས་རྒྱལ་པོའི་དབུ་སློང་བ་ན་སེམས་ཅན་གཞན་གྱི་སྟེ་བྲམ་ཟེ་གཅིག་
པུའི་དོན་དུ་ཡང་ཕངས་པ་མེད་པར་རང་གི་དབུ་ཅི་དགར་གཅོད་དུ་བཅུག་པར་བྱེད་
ཀྱང་། བྲམ་ཟེ་དེ་ལ་ཁྲོ་བ་མེད་པར་ཐུགས་དགྱེས་པས་གཟིགས་སྟངས་ནི། དཔེར་ན་
པདྨ་གཞོན་ནུ་ཁ་ཕྱེ་བ་ལྟ་བུར་ཤིན་ཏུ་དགྱེས་པའི་སྤྱན་འབྱེད་པའི་ཚུལ་གྱིས་གཟིགས་པ་
ལྷུར་མཛད་ཅིང་ཞེས་པ་སྟེ། ཚུལ་འདི་ནི་བསྟོད་པ་བརྒྱ་ལྔ་བཅུ་བ་ལས། ཁྱོད་ཀྱིས་
གཞན་གྱི་དོན་སླད་དུ། །སྐུ་སྲོག་བཏང་ནས་ དགྱེས་ གྱུར་གང་། ། དེ་འདྲ་སྲོག་ཆགས་
འགུམས་པ་ལས། །སོས་པ་རྣམས་ལའང་བྱུང་མ་གྱུར། །ཅེས་པ་དང་། དབུ་མ་འཇུག་
པ་ལས་ཀྱང་། ཇི་ལྟར་བྱིན་ཅིག་ཅེས་སྒྲ་ཐོས་བསམ་ལས། ། རྒྱལ་སྲས་བདེ་འབྱུང་དེ་
ལྟར་ཐུབ་རྣམས་ལ། ། ཞི་བར་ཞུགས་པས་བདེ་བའང་བྱེད་མིན་ན། །ཐམས་ཅད་བཏང་
བས་ལྟ་ཞིག་སྨོས་ཅི་དགོས། ། ཞེས་གསུངས་པ་ལྟར་རོ། ། བསམ་པས་ མཛད་ཚུལ་ནི།
ཉིད་ཀྱི་དོན་དུ་གདུགས་དཀར་གཅིག་གིས་ཁེབས་པ་ལྟའི། །ས་ཡང་རལ་གྲི་སོ་བདར་
རྣོན་པོ་ལྟ་བུར་དགོངས། །ཞེས་པ་སྟེ། སྟོན་པ་གང་ཉིད་ཀྱི་དོན་དུ་དཔེར་ན་གདུགས་
དཀར་པོ་གཅིག་གིས་འཛིན་པ་པོའི་རང་གི་ལུས་ཡོངས་རྫོགས་ཁེབས་པ་ལྟ་བུའི་རང་གི་
རྒྱལ་སྲིད་ཀྱི་ས་དེ་ཉིད་ཆོས་ཁྲིམས་གཙང་མས་ཁེབས་པ་དེ་ཡང་རལ་གྲིའི་སོ་བརྡར་བ་
ཤིན་ཏུ་རྣོན་པོར་གྱུར་པ་ལྟ་བུར་ལུས་ཅན་སྡུག་བསྔལ་སྐྱེད་པའི་རྒྱུར་དགོངས་ནས་ཆོས་
བྱེད་པར་ཐག་ཆོད་པའི་བསམ་པ་འབའ་ཞིག་གིས་བཞུགས་པ་ཡིན་ཞེས་པ་ནི་ཚིག་གི་དོན་
ནོ། །དེ་ལས་འཕྲོས་ཏེ་ཅུང་ཟད་སྤྲོ་ན། བདག་ཅག་གི་སྟོན་པ་དེ་ཉིད་སྔོན་བྱང་ཆུབ་
སེམས་དཔའི་གནས་སྐབས་ན་ཚོགས་རྒྱུ་ཆེན་པོ་རྫོགས་པའི་ཕྱིར་དུ་རང་གི་དབུ་ཅི་བདེར་
381



གཅོད་དུ་བཅུག་པའི་སྔོན་གྱི་བྱུང་བ་ནི། སྟོན་པ་སྔོན་རྒྱལ་པོ་ཟླ་འོད་དུ་སྐྱེ་བ་བཞེས་
པའི་ཚེ། བྲམ་ཟེ་ལེའུ་ཏེ་ཙ་ཞེས་བྱ་བས་རྒྱལ་པོའི་དབུ་སློང་བ་ན། རྒྱལ་པོས་རལ་བ་
ཤིང་གཅིག་ལཾ་བཏགས་ཏེ་ཅི་དགར་གཅོད་དུ་གཞུག་པར་རྩོམ་པ་ན། ཤིང་གི་ལྷ་མི་
དགའ་བར་གྱུར་ནས་བྲམ་ཟེ་ལ་བསྡིགས་པའི་ཚེ་རྒྱལ་པོས་ཤིང་གི་ལྷ་ལ་སྨྲས་པ། སྔོན་
འདས་པའི་དུས་ན་ངས་ཤིང་འདིའི་དྲུང་དུ་མགོའི་སྦྱིན་པ་སྟོང་དུ་གཅིག་གིས་མ་ཚང་བ་
དགུ་བརྒྱ་གོ་དགུ་བཏང་ཟིན་ཀྱང་། ད་མགོ་འདི་སྦྱིན་ན་སྟོང་དུ་ཚང་བས། ད་ནི་སྦྱིན་
པའི་ཕར་ཕྱིན་རྫོགས་པའི་རྒྱུར་འགྱུར་རོ་ཞེས་སྨྲས་ནས་དབུ་གཅོད་དུ་བཅུག་ཅེས་གྲགས་
སོ། །དེ་ལ་ཁ་ཅིག་གིས། འདི་ལྟར་དོགས་ཏེ། དེ་ལྟར་ན་ཤིང་གཅིག་པུ་དེ་བསྐལ་
བའི་བར་དུ་གནས་པར་འདོད་དགོས་པས་ཅི་ལྟར་ཡིན་ཟེར། རྟོག་གེ་པ་ཁ་ཅིག་དེ་སྐྱོན་
མེད་དེ། ལྷོ་ཕྱོགས་མཚོ་མ་དྲོས་པའི་འགྲམ་ན་འཛམ་བུའི་ཤིང་ཞེས་པ་དེ་འཛམ་གླིང
ཆགས་དུས་ནས་ད་ལྟའི་བར་དུ་ཡོད་པ་བཞིན་ཤིང་དེའི་རྒྱུན་ད་ལྟའི་བར་ཡོད་ཀྱང་ཆོག་
ཟེར་བས་དཔྱད་པར་འཚལ། ཡང་ཁ་ཅིག་གིས། བྱང་ཆུབ་སེམས་དཔའ་ས་མཐོན་
པོའི་གནས་སྐབས་སུ་རང་གི་ལུས་གཏོང་བའི་སྐབས་ཡོད་ཀྱང་། ལས་ཉོན་གྱི་དབང་
གིས་སྐྱེ་བ་བླངས་པའི་བྱང་སེམས་སྦྱོར་ལམ་པ་དང་ལུས་རྟེན་གཅིག་གིས་བསྡུས་པའི་ས་
དང་པོ་བ་དེས་རང་གི་ཡན་ལག་དང་ཉིང་ལག་སོགས་དངོས་སུ་བཏང་མི་རུང་སྟེ། དེའི་
ལུས་སྡུག་བདེན་ཡིན་པས་དེ་ལ་བརྟེན་ནས་བདེ་སྡུག་མྱོང་བ་ཡོད་དགོས་པའི་ཕྱིར་ཞེས་
ཟེར་རོ། །དེ་སྐད་ཟེར་བ་ནི། སྤྱོད་འཇུག་ལས། སྙིང་རྗེའི་བསམ་པ་མ་དག་པར། །
ལུས་འདི་བཏང་བར་མི་བྱ་སྟེ། །ཞེས་པའི་དོན་དུ་བསམ་པ་ཡིན་ན་རེ་ཞིག་མི་འཐད་དེ།
བགཞུང་འདིའི་ཤུགས་བསྟན་ལ་སྙིང་རྗེའི་བསམ་པ་དག་པའི་ཚེ་ན་དེ་ལྟར་བཏང་ཆོག་པར་
གསུངས་པ་གང་ཞིག སྙིང་རྗེའི་བསམ་པ་དག་པའི་ཚད་ཀྱང་ལྷག་བསམ་དག་པའི་
སེམས་བསྐྱེད་ནས་འཛིན་པར་བྱམས་ པའི་རྣམ་པར་ཐར་བའི་མདོ་སོགས་ལས་གསལ་
བའི་ཕྱིར་རོ། །དེས་ན་ལས་ཉོན་གྱི་དབང་གིས་སྐྱེ་བ་བླངས་པའི་བྱང་སེམས་སྦྱོར་ལམ་པ་
དེའི་ལུས་རྟེན་དེ་ཉིད་ལྷག་བསམ་དག་པའི་སེམས་བསྐྱེད་དེའི་སྟོབས་ཀྱིས་ སྡུག་བསྔལ་
བདེན་པའི་ངོ་བོ་ལས་གཞན་དུ་གནས་འགྱུར་བ་ཡིན་པར་སེམས་ཤིང་། སྤྱིར་བྱང་ཆུབ་
སེམས་ཀྱི་ནུས་མཐུ་བསམ་གྱིས་མི་ཁྱབ་སྟེ། སྤྱོད་འཇུག་ལས། སྡིག་པ་སྟོབས་ཆེན་
382



ཤིན་ཏུ་མི་བཟད་པ། །དེ་ནི་རྫོགས་པའི་བྱང་ཆུབ་སེམས་མིན་པ། །དགེ་གཞན་གང་གིས་
ཟིལ་གྱིས་གནོན་པར་འགྱུར། །ཞེས་དང་། དེས་ནི་དུས་མཐའི་མེ་བཞིན་ སྡིག་ཆེན་
རྣམས། ། སྐད་ཅིག་གིས་ནི་ངེས་པར་སྲེག་པར་བྱེད། །ཅེས་གསུངས་པའི་ཕྱིར། སེམས་
བསྐྱེད་མ་ཐག་པ་ལ་དེ་འདྲའི་ནུས་པ་ཡོད་པས་བསྐལ་ཆེན་གྲངས་མེད་གཅིག་གིས་གོམས་
པར་བྱས་པའི་ལྷག་བསམ་དག་པའི་སེམས་བསྐྱེད་ལ་སྨོས་ཅི་དགོས། གཞན་ཡང་དེ་
འདྲའི་སྦྱོར་ལམ་པ་དེས་ཀྱང་ས་དང་པོ་ཐོབ་མ་ཐག་ཏུ་སྐྱེ་རྒ་ན་འཆི་ལ་སོགས་པའི་སྡུག་
བསྔལ་སྤངས་པ་ཡང་ཡིན་ཏེ། རྒྱུད་བླ་མ་ལས། འཕགས་པས་འཆི་དང་ན་བ་དང༌། །
རྒ་བའི་སྡུག་བསྔལ་རྩད་ནས་སྤངས། །ཞེས་གསུངས་པའི་ཕྱིར། དེ་ལྟར་སྤངས་པའི་རྒྱུ་
མཚན་གྱིས་བྱང་སེམས་འཕགས་པའི་ཡན་ལག་དང་ཉིང་ལག་ སོགས་ གང་བཅད་ཀྱང་
ཚོད་མ་གཏུབ་པ་ལྟ་བུའི་ཉམས་སྐྱེ་བ་མ་གཏོགས་ལུས་ཚོར་སྟག་བསྔལ་གཏན་མི་སྐྱེ་བ་
ཡང་ཡིན་ཏེ། སྤྱོད་འཇུག་ལས། གང་ཚེ་རང་གི་ལུས་ལ་ནི། ། ཚོད་སོགས་ལྟ་བུའི་བློ་
སྐྱེ་བ། །དེ་ཚེ་ཤ་ལ་སོགས་གཏོང་བ། །དེ་ལ་དཀའ་བ་ཅི་ཞིག་ཡོད། །ཅེས་གསུངས་པའི་
ཕྱིར། ད་ནི་དཀྱུས་མ་བཤད་པ་ལ། སངས་རྒྱས་ལ་ཡོན་ཏན་ཇི་ལྟར་ཡོད་ཅེ་ན། ཟླ་
བ་ཡར་གྱི་ངོ་ལྟར་ཡོན་ཏན་གསལ་བ་རྫོགས། ། ཉེས་པའི་མུན་པ་སེལ་མཛད་གཅིག་པུ་
ཡིད་དུ་འོང་། ། འཇིག་རྟེན་ཕན་ལ་བརྩོན་པ་རབ་ ཏུ་བསིལ་བ་བྱུང་། །དེ་ཤར་ཟླ་བ་
བཞིན་དུ་འགྲོ་བ་བསིལ་བར་མཛད། ། ཅེས་སོ། །གཞུང་འདིས་ཟླ་བ་ཚེས་གཅིག་ནས་
འཕེལ་བ་དང༌། འོད་གསལ་བ་དང་། བཅོ་ལྔའི་དུས་ སུ་ ཆ་ ཤས་རྫོགས་ པ་དང་།
མུན་པ་སེལ་བ་དང་། ནམ་མཁའ་ལ་གཅིག་པུ་ཡིན་པ་དང༌། ཡིད་དུ་འོང་བ་དང་།
མིག་ལ་ཕན་པ་དང༌། བསིལ་བ་དང་། ནམ་མཁའ་ལ་འཆར་བའི་ཁྱད་ཆོས་དགུ་དང་
ལྡན་པ་དེ་བཞིན་དུ། སངས་རྒྱས་ཀྱང་དེ་དང་ཆོས་མཚུངས་སུ་རིམ་པས་དཔེ་དོན་སྦྱར་
ནས་འཆད་པ་ལ་ཟླ་བ་ཡར་གྱི་ངོ་ལ་ཆོས་གཅིག་ནས་ཇེ་ཆེར་འཕེལ་བ་ལྟར་སངས་རྒྱས་ཀྱི་
ཡོན་ཏན་ཡང་ས་བཅུའི་གནས་སྐབས་སུ་རིམ་གྱིས་འཕེལ་བ་དང་། ཟླ་བས་གསལ་བར་
བྱེད་པ་བཞིན་དུ་སངས་རྒྱས་ཀྱིས་ཤེས་བྱ་ཐམས་ཅད་གསལ་བར་གཟིགས་པ་དང་། ཟླ་
བའི་ཆ་ཤས་བཅོ་ལྔ་ལ་རྫོགས་པ་བཞིན་དུ་བྱང་ཆུབ་སེམས་དཔའི་ཡོན་ཏན་སངས་རྒྱས་ཀྱི་
སར་རྫོགས་པ་དང་། ཟླ་བས་མཚན་མུན་སེལ་བ་བཞིན་དུ་སངས་རྒྱས་ཀྱིས་ཉེས་པའི་
383



མུན་པ་སེལ་བར་མཛད་པ་དང་། ནམ་མཁའ་ལ་ཟླ་བ་གཅིག་པུ་རྒྱུ་བ་བཞིན་དུ་ཞིང་
གཅིག་ན་མཆོག་གི་སྤྲུལ་སྐུ་གཅིག་པུ་ཡིན་ པ་དང༌། ཟླ་བ་ཡིད་དུ་འོང་ བ་བཞིན་དུ་
སངས་རྒྱས་ལྟ་བས་ཆོག་མི་ཤེས་པ་དང་། ཟླ་བ་ལྟ་བ་པོའི་ མིག་ལ་ཕན་པ་བཞིན་དུ་
སངས་རྒྱས་ཀྱིས་འཇིག་རྟེན་པ་རྣམས་ཕན་བདེ་ལ་དགོད་པའི་བརྩོན་པ་ལྷོད་པ་མེད་པ་
དང་། ཟླ་བས་བསིལ་པར་བྱེད་པ་བཞིན་དུ་སངས་རྒྱས་ཀྱི་གསུང་ཐོས་པ་ལས་འགྲོ་བའི་
རྒྱུད་ལ་རབ་ཏུ་བསིལ་བའི་བདེ་བ་འབྱུང་བ་དང་། ཟླ་བ་དེ་ནམ་མཁའ་ལ་ ཤུར་བ་
བཞིན་དུ་སངས་རྒྱས་འཇིག་རྟེན་དུ་བྱོན་པ་ན་ཟླ་བའི་འོད་བཞིན་དུ་འགྲོ་བ་རྣམས་མེ་
གསུམ་གྱིས་གདུངས་པ་བསིལ་བར་མཛད་པ་དེ་ལ་ཕྱག་འཚལ་ལོ། །ཞེས་པའོ། ། རྩ་བའི་
རྐང་བ་གསུམ་པ་ལ་གསལ་བ་བྱུང་ཞེས་སྣང་ཡང་དེ་ལྟར་ན་གོང་གི་གསལ་བ་རྫོགས་ཞེས་
པ་དང་ཟློས་པར་འགྱུར་དུ་དོགས་ཏེ་འདིར་བསིལ་བ་བྱུང་ཞེས་བཤད་པ་ནི་ཤེར་འབྱུང་བློ་
གྲོས་ཀྱི་འགྲེལ་བའི་གོ་རིམ་ལྟར་བྱས་པ་ཡིན་ནོ། {ཡང་ཟླ་བའི་དཀྱིལ་འཁོར་ཆུ་ཤེལ་ལས་
གྲུབ་པའི་རྒྱུ་མཚན་གྱིས་ཆུ་དང་ཟླ་བ་མིག་ལ་ཕན་པ་དང་། མེ་དང་ཉི་མ་མིག་ལ་གནོད་
པས་དེའི་ཕྱིར་ཟླ་བ་བྱུང་ངོ་ཅོག་གི་ཉ་གང་བ་ལ་མིག་མི་འཛུམ་པར་ཡུན་རིང་བལྟས་ན་
མིག་ལ་ཤིན་ཏུ་ཕན་ནོ། །ཡང་འགྲེལ་བ་དེ་ཉིད་ལས། བསིལ་བར་མཛད་པ་ནི་གདུལ་
བྱ་རྣམས་ཀྱི་མེ་གསུམ་ཞི་བར་མཛད་པ་ཞེས་པའི་མེ་གསུམ་ནི། རྒྱུད་བླ་མ་ལས། མེ་
གསུམ་འཆི་དང་ན་བ་དང་། ། རྒ་བའི་མེ་གསུམ་རིམ་བཞིན་དུ། ། ཞེས་པ་ལྟར་ཡིན་གྱི་
རྩིས་པ་དག་གིས་ཐ་མལ་བའི་མེ་དང་། རྟ་གདོང་གི་མེ་དང༌། ཉི་མ་གསུམ་ལ་བྱེད་པ་
ལྟར་མིན་ནོ། །ཚིགས་བཅད་འདིའི་རྐང་པ་བཞི་རིམ་པ་བཞིན་དུ་དཔེ་རྒྱན་དང་གཟུགས་
ཅན་དང་རང་བཞིན་བརྗོད་པ་དང་ཆོས་དཔེ་ལྟ་བུར་འདུག་པས་རབ་སྤེལ་གྱི་རྒྱན་ཡིན་
ནམ་སྙམ་མོ། །གཉིས་པ་ཆོས་ལ་བསྟོད་པ་ནི། བསྟན་པ་རིན་ཆེན་མཆོག་ལྟར་བཟང་
བ་འཕན་མེད་པ། །རྣམ་པར་དག་ཚུལ་གང་ཡིན་ཀླུ་མགོ་གདེངས་ཀ་ཅན། ། ཆེན་པོ་
རྣམས་ཀྱིས་གཙུག་གི་རྒྱུན་བཞིན་བུས་མནོས་ནས། །ས་ཡི་སྟེང་ན་གནས་པའི་རབ་རིབ་
སེལ་བར་མཛད། །ཅེས་པའི་དོན་ནི། ཀླུའི་གཙུག་གི་ནོར་བུ་དེ་རིན་ཐང་ཚད་མེད་
པས་བཟང་བ་དང༌། གས་ཆག་གི་སྐྱོན་མེད་པ་དང༌། བཅོས་མས་རྣམ་པར་དག་པ་
དང་། ཀླུའི་རྒྱལ་པོའི་གཙུག་རྒྱན་དུ་གྱུར་པ་དང༌། ས་འོག་གི་མུན་པ་སེལ་བ་སྟེ་ཁྱད་
384



ཆོས་ལྔ་དང་ལྡན་པ་བཞིན་དུ། རྒྱལ་བའི་བསྟན་པ་ཡང་ཀླུའི་གཙུག་རྒྱན་རིན་པོ་ཆེ་
མཆོག་ལྟར། ཏིང་ངེ་འཛིན་གྱི་བསླབ་པ་དང་མདོ་སྡེ་ནི་ཐོག་མཐའ་བར་གསུམ་དུ་དག་
པས་མཆོག་ཏུ་བཟང་ལ། ཚུལ་ཁྲིམས་དང་འདུལ་བ་ནི་འཕན་པ་སྟེ་ཉེས་པའི་སྐྱོན་མེད་
པ་དང་། ཤེས་རབ་དང་མངོན་པ་ནི་མཚན་འཛིན་གྱིས་རྣམ་པར་དག་པའི་ཚུལ་དང་
ལྡན་པ་གང་ཡིན་པ་དེ། །དཔེར་ན་ནོར་བུ་རིན་པོ་ཆེ་དེ་ནི་ཀླུ་མགོ་ལ་གདེངས་ཀའི་རྟགས་
ཅན་དེ་དག་གིས་གཙུག་གིས་བཀུར་བ་བཞིན་དུ། བསྟན་པ་དེ་ཡང་གདུལ་བྱ་རིགས་
ཅན་གསུམ་དབང་པོ་ཆེན་པོ་དང་ལྡན་པ་རྣམས་ཀྱིས་གཙུག་གི་རྒྱན་བཞིན་དུ་གུས་པས་
མནོས་ནས་ཏེ་ཐོས་བསམ་བྱས་པ་ལ་བརྟེན་ནས་ཀླུའི་ནོར་བུ་དེས་ས་འོག་གི་མུན་པ་སེལ་
བ་བཞིན་དུ། བསྟན་པ་རིན་པོ་ཆེ་ཡང་ས་ཡི་སྟེང་ན་གནས་པའི་གདུལ་བྱ་རྣམས་ཀྱི་མི་
ཤེས་པའི་རབ་རིབ་སེལ་བར་མཛད་ཅེས་པའོ། །ཡང་བསྟན་པ་དེའི་བྱེད་ལས་གང་ཞེ་ན།
ཆོས་ཀྱི་སྤྲིན་དེ་ཕན་པ་མཛད་པའི་དོན་དུ་གཡོས། །ཆོས་ཀྱི་བདུད་རྩི་མྱ་ངན་འདས་པ་
མཆོག་གི་རྒྱུ། །རོ་གཅིག་གདུང་བ་སེལ་བ་ཆར་ཆུ་བཞིན་དུ་བབ། ། དེ་ནི་སྣོད་ལ་བརྟེན་
ནས་རོ་རྣམས་དུ་མར་གྱུར། །ཅེས་པ་སྟེ། དེ་ཡང་ཆོས་ཀྱི་སྤྲིན་ཏེ་དམ་པའི་ཆོས་སྤྲིན་གྱི་
གཟུགས་ སུ་ བཀོད་ནས་ སྤྲིན་ནམ་ མཁའ་ལ་རླུང་གིས་གཡོ་བ་བཞིན་དུ། རྒྱལ་པའི་
བསྟན་པ་ཡང་འགྲོ་བ་ལ་ཕན་པ་མཛད་པའི་དོན་དུ་སྙིང་རྗེའི་ཤུགས་ཀྱིས་གཡོས་ཤིང་དམ་
པའི་ཆོས་ཀྱི་ཉིང་ཁུ་བདུད་རྩིའི་གཟུགས་སུ་བཀོད་ནས་སྤྲིན་ཆར་གྱི་རྒྱུར་གྱུར་པ་བཞིན་དུ།
དམ་པའི་ཆོས་ཀྱང་མྱ་ངན་ལས་འདས་པ་མཆོག་གི་རྒྱུ་ཡིན་པ་དང་། ཆར་ཆུ་ཐམས་
ཅད་རོ་གཅིག་པ་བཞིན་དུ། རྒྱལ་བའི་བསྟན་པ་ཐམས་ཅད་དགོངས་པ་གཅིག་ཏུ་བབ་
པ་དང༌། ཆར་གྱིས་ཚ་བའི་གདུང་བ་སེལ་བ་བཞིན་དུ། སྟོན་པའི་ཞལ་ནས་དམ་ཆོས་
ཆར་ཆུ་བཞིན་དུ་བབ་པ་དེ་ནི་ཆར་ཆུ་ཐམས་ཅད་རོ་གཅིག་ཀྱང་སྣོད་ཀྱི་དྲི་མ་སྣ་ཚོགས་ལ་
བརྟེན་ནས་རོ་ཡང་དུ་མར་འགྱུར་བ་བཞིན་དུ། རྒྱལ་ བའི་ བཀའ་ ཡང་གདུལ་བྱའི་
བསམ་པའི་དབང་གིས་དྲང་ངེས་ཀྱི་རོ་མྱོང་ཚུལ་དུ་མར་འགྱུར་བའི་དམ་པའི་ཆོས་དེ་ལ་
ཕྱག་འཚལ་ལོ། ། ཞེས་པ་སྟེ་ཚིག་གི་རྒྱན་ནི་གོང་ལྟར་རབ་སྤེལ་གྱི་རྒྱན་དུ་གཏོགས་པར་
སེམས་སོ། །
གསུམ་པ་དགེ་འདུན་ལ་བསྟོད་པ་ནི། སྣོད་ཡངས་ཟབ་ལ་དྲི་མ་མེད་ཅིང་གསལ་
385



བ་ཡི། ། བསམ་པ་དང་ལྡན་ཁུར་ཀུན་བཟོད་པ་གང་དག་ལ། ། སྐྱེ་བོ་ཀུན་གྱིས་ཉེ་བར་
སྤྱད་བྱ་དེ་གནས་པ། །མཚོ་ཆེན་མི་ཡི་གཟུགས་ཅན་དེ་ལ་ཕྱག་འཚལ་ལོ། །ཞེས་སོ། །དེ་
ཡང་དགེ་འདུན་གྱི་རྒྱུད་ནི་ཡོན་ཏན་དུ་མའི་སྣོད་དུ་གྱུར་པ་དང༌། བསམ་པ་ནི་སེམས་
ཅན་ཚད་མེད་པ་ལ་དམིགས་པའི་ཕྱིར་རབ་ཏུ་ཡངས་པ་དང་། བདག་མེད་པའི་དོན་
ཡིད་ལ་བྱེད་པས་ན་གཏིང་ཟབ་ལ། གཡོ་རྒྱུ་ལ་ སོགས་པའི་དྲི་མ་མེད་ཅིང་། ཉོན་
མོངས་པ་དེ་དག་གིས་སེམས་རྙོག་པར་མ་བྱས་པའི་ཕྱིར་ཐུགས་ཤིན་ཏུ་གསལ་བ་ཡི་བསམ་
པ་དེ་ལྟ་བུ་དང༌ལྡན་པས་ན་སེམས་ ཅན་ གྱི་དོན་བྱ་བར་དམ་བཅའ་བའི་ཁུར་ཀུན་་་་
འདེགས་པ་ལ་བཟོད་པ་དང་ལྡན་པའི་དགེ་འདུན་དཀོན་མཆོག་གང་དག་ལ་སྐྱེ་བོ་ཀུན་
གྱིས་ཉེ་བར་སྤྱད་བྱ་སྟེ་གོང་དུ་བཤད་པའི་ཆོས་ཀྱི་བདུད་རྩི་དེ་གནས་པ་ཡིན་པས་དེའི་
ཕྱིར་དགེ་འདུན་དཀོན་མཆོག་དེ་ཉིད་མཚོ་ཆེན་ པོའི་ གཟུགས་ སུ་ བཀོད་དེ་བྱང་ཆུབ་
སེམས་དཔའི་དགེ་འདུན་མི་ཡི་གཟུགས་ཅན་དེ་ལ་ཕྱག་འཚལ་ལོ། །ཞེས་པའོ། །འདིར་
བྱང་ཆུབ་སེམས་དཔའི་དགེ་འདུན་ལ་མཆོད་བརྗོད་མཛད་པ་ནི་བསྟན་བཅོས་འདི་ཐེག་
པ་ཆེན་པའི་ཁོངས་སུ་གཏོགས་པོའི་ཆེད་ཡིན་ལ། ཡང་ཚིགས་བཅད་འདིའི་སྐབས་སུ་
རྒྱ་མཚོ་འབབ་ཆུའི་སྣོང་དུ་གར་བ་དང་། ཡངས་པ་དང་། ཟབ་པ་དང་། དྲི་མ་
མེད་པ་དང༌། བླ་འོག་གསལ་བ་དང༌། གྲུ་གཟིངས་འདེགས་པའི་ཁུར་བཟོད་པ་དང་།
ལོངས་སྤྱད་བྱ་ཡིན་པ་དང་། ཉ་དང་རུས་སྦལ་སོགས་ཀྱི་གནས་སུ་གྱུར་པའི་ཁྱད་ཆོས
བརྒྱུད་དང་ལྡན་པ་དེ་བཞིན་དུ་དགེ་འདུན་ཡང་དེ་དང་ཆོས་མཚུངས་ཚུལ་ཤེས་པར་
བྱའོ། །སྔོན་འགྲོ་མཆོད་པར་བརྗོད་པའི་ཚིག་གི་དོན་བཤད་ཟིན་ཏོ། །འདིར་སྨྲས་པ།
དོན་དངོས་འབེན་གྱི་ཕྱོགས་ལ་རྒྱབ་བསྟན་ནས། །མདུན་ན་ཡོད་པ་གཞིར་བཅས་བསམ་
པ་ཡིས། ། མུན་མདའ་རྡེག་འདི་ངལ་བ་དོན་མེད་ཀྱང་། །རེ་ཞིག་སྤྱི་བརྟོལ་བསྐྱེད་དེ་
བགྱིས་པར་བས། །ཞེས་པ་ནི་བར་སྐབས་ཀྱི་ཚིགས་བཅད་དོ། །
གཉིས་པ་གདམས་པ་དངོས་བཤད་པ་ལ་གཉིས། སྤྱིར་གདམས་པ་དང་། བྱེ་
བྲག་ཏུ་གདམས་པའོ། །དང་པོ་ལ་བསླབ་པ་མི་འཛིན་པའི་ཉེས་དམིགས་ནི། གང་དག་
སྐྱེ་དང་རྒ་ཤི་སེལ་བའི་བདུད་རྩི་དེ། ། ཐོབ་པར་མི་བྱེད་མི་སྤྱོད་འཛིན་པར་མི་བྱེད་པ། །
དེ་དག་ཉེས་མང་གཏི་མུག་འཐིབས་པོས་བསླད་པ་སྟེ། །ཡུན་རིང་ནད་ཀྱིས་ཐེབས་པ་
386



སྨན་ཆེན་མི་བསྟེན་བཞིན། ། འགྲོ་བ་ཀུན་གྱི་མིག་གཅིག་དྲི་མ་མེད་པ་གང་། ། དེ་ནི་ས་
རྣམ་གསུམ་པོའི་སྤྱི་མཐུན་སྒྲོན་མ་སྟེ། །བསྟན་པ་ལེགས་པར་རྙེད་ནས་གང་ཞིག་འདོར་
བ་དེ། །གཏི་མུག་ཤིན་ཏུ་རྨད་བྱུང་དག་གིས་བཅོས་པར་ཟད། །ཅེས་སོ། ། དེ་ཡང་སྐྱེ་བོ་
གང་དག་སྐྱེ་བ་དང་རྒ་ཤི་སོགས་སེལ་བའི་བདུད་རྩི་ལྟ་བུའི་དམ་པའི་ཆོས་དེ། ཐོས་
པས་ཐོབ་པར་མི་བྱེད། བསམ་པས་མི་སྤྱོད། སྒོམ་པས་འཛིན་པར་མི་བྱེད་པ་དེ་དག་
ནི་ངེས་པར་ཉེས་ མང་ སྐྱེད་ པའི་ གཏི་མུག་འཐིབས་པོས་ ཏེ་མི་ སྣང་ པས་ བསླད་ པ་ སྟེ།
དཔེར་ན་ཡུན་རིང་ནད་ཀྱིས་ཐེབས་པའི་མི་དག་ངེས་པར་ཕན་ངེས་ཀྱི་སྨན་ཆེན་མི་བསྟེན་
པ་བཞིན་ནོ། །དེར་མ་ཟད་འགྲོ་བ་ཀུན་གྱི་མིག་གཅིག་པུ་ལྟ་བུའི་རྒྱལ་པའི་བསྟན་པ་དྲི་མ་
མེད་པ་གང་དེ་ནི་ས་རྣམ་གསུམ་སྟེ་ཁམས་གསུམ་པོའི་སྤྱི་མཐུན་གྱི་མི་ཤེས་པ་སེལ་བའི་
སྒྲོན་མེ་ལྟ་བུ་སྟེ། །དེའི་ཕྱིར་གཏི་མུག་གི་མུན་པ་སེལ་བའི་སྒྲོན་མ་ལྟ་བུའི་བསྟན་པ་དེ་
ལེགས་པར་རྙེད་ནས་སེམས་ཅན་གང་ཞིག་གིས་དེ་འདོར་བར་འདོད་པ་དེ་ངེས་པར་གཏི་
མུག་གིས་བསླད་ཅིང་གཏི་མུག་དེ་ནི་ཤིན་ཏུ་རྨད་དུ་བྱང་བ་སྟེ་ངོ་མཚར་བ་དག་གིས་
གཙེས་པར་ཟད་དོ། ། ཞེས་པའོ། །བསླབ་པ་བཟུང་ནས་མ་བཏང་བའི་ཕན་ཡོན་ནི། །
བྱང་ཆུབ་ཁང་བཟང་བགྲོད་ལ་ཐེམ་སྐས་ལྟ་བུ་ཡི། ། བསླབ་གཞི་བཅས་པ་རྣམས་ལ་རྐང་
ཆགས་རྟོན་པ་རྣམས། །རྗེས་སུ་སྒྲུབ་པས་གོ་འཕང་ཆེ་མཐོར་ཕྱིན་འགྱུར་ཏེ། །ལྡོག་པར་
བྱེད་པ་རང་གི་ས་ནི་གཉུག་མར་ལྟུང་། ། སྐྱེ་བའི་རྒྱ་མཚོ་ཤིན་ཏུ་རྒལ་དཀའ་རྒྱལ་འདོད་
པ། །སུ་ཞིག་ཚུལ་ཁྲིམས་ལགཟེངས་གྱུར་ལག་ཏུ་འོང་བ་སྤོང་། །འཕགས་པའི་དེད་དཔོན་
དང་བྲལ་ལམ་རྒྱུས་མི་ཤེས་པ། །འབྲོག་དགོན་འཁྱམས་ན་ཅི་སྟེ་ཡུན་རིང་གདུངས་མི་
བྱེད། །འཁོར་བའི་རི་སུལ་ཁྲོད་ཀྱི་གཡང་སར་ལྟུང་གྱུར་པ། །མུན་ནག་འཐིབས་པོའི་
ནང་ནས་ལྡང་པར་བརྩོན་པ་གང་། །ཡོན་ཏན་གཏུག་མའི་ཕྲེང་བ་བར་མ་དོར་འདོར་
བ། ། དེ་དག་ཤུགས་དྲག་ཉམ་པའི་ལྟུང་བ་འོག་ཏུ་ལྟུང་། །ཞེས་སོ། །དོན་ནི། བྱུང་
ཆུབ་སྟེ་ཐར་བ་ཁང་བཟང་ལྟ་བུའི་སྟེང་དུ་བགྲོད་པར་བྱེད་པ་ལ་འཛེགས་པར་བྱེད་པའི་
ཐེམ་སྐས་ལྟ་བུའི་བསླབ་པའི་གཞི་སྤོང་བཞི་འཁོར་དང་བཅས་པ་རྣམས་ལ་རྐང་ཚུགས་ཏེ་
དཔེར་ན་ཐེམ་སྐས་འཛེགས་པར་བྱེད་པ་ན་སྐས་ཀྱི་གདང་ལ་རྐང་པ་བརྟན་པོར་ཚུགས་
དགོས་པ་ལྟར་རྟོན་པ་སྟེ་ཡིད་ཆེས་བརྟན་པོ་རྙེད་པ་རྣམས་བསླབ་པ་དེ་མ་བཏང་བར་
387



རྗེས་སུ་སྒྲུབ་པའི་སྒོ་ནས་བསྲུང་ན་གོ་འཕང་ཆེ་མཐོར་ཕྱིན་པར་འགྱུར་ཏེ། གལ་ཏེ་དེ་
ལས་ལྡོག་པར་བྱེད་པ་དེ་དག་ཚེ་ཕྱི་མར་རང་གི་འགྲོ་སའི་ས་ནི་མི་ཁོམ་པའི་གནས་ཡིན་
པས་དེ་དག་ཏུ་གཉུག་མར་ཏེ་རྒྱུན་པར་ལྟུང་པར་འགྱུར་རོ། །དེའི་ཕྱིར་སྐྱེ་བའི་འཁོར་བ་
རྒྱ་མཚོ་ལྟ་བུ་ཤིན་ཏུ་རྒལ་དཀའ་བ་དེ་ རྒལ་བར་འདོད་པའི་ཤེས་ལྡན་སུ་ཞིག ཚུལ་
ཁྲིམས་གཟིངས་སུ་གྱུར་པ་ད་ལྟ་ལག་ཏུ་འོང་བ་འདི་ཅིའི་ཕྱིར་སྤོང་། དེ་ལྟར་སྤོང་བའི་
མི་དེ་དཔེར་ན་འཕགས་པའི་སྤྲུལ་བ་དེད་དཔོན་མཁས་པ་དང་བྲལ་ཞིང་རང་ཉིད་ལམ་གྱི་
རྒྱུས་མི་ཤེས་བཞིན་དུ་མི་མེད་འབྲོག་དགོན་པའི་གནས་སུ་འཁྱམས་ན་ཅི་སྟེ་ཡུན་རིང་
གདུངས་པར་མི་བྱེད་དེ་བྱེད་དགོས་པ་དང་འདྲའོ། །དེར་མ་ཟད་འཁོར་བ་རི་ལྟ་བུའི་རི་
སུལ་ཏེ་གཏིང་རིང་ཟབ་མོ་དེའི་ཁྲོད་ཀྱི་རི་དེའི་གསེབ་གཡང་ས་དེར་སྔར་ལྟུང་བར་གྱུར་
པ་གང་དག་གཡང་ས་མུན་ནག་ཅི་ཡང་མི་མངོན་པའི་འཐིབས་པོ་དེའི་ནང་ནས་ལྡང་བར་
བརྩོན་པ་གང་གིས་བར་དུ་ངལ་གསོ་མི་རིགས་པ་ལྟར་འཁོར་བ་ལས་ཐར་བར་འདོད་པ་
དག་གིས་ཀྱང་ཚུལ་ཁྲིམས་ལ་སོགས་པའི་ཡོན་ཏན་གཉུག་མའི་ཕྲེང་བ་སྟེ་རྒྱུན་མ་ཆད་པར་
ནང་མར་བསྟན་དགོས་པ་ལས་གང་དག་བར་མ་དོ་ན་འདོར་བ་དེ་དག་ཤུགས་དྲག་སྟེ་
མྱུར་དུ་ཉམ་ངའི་གནས་སུ་སྔར་ལྟུང་བར་འགྱུར་བ་དེ་བཞིན་དུ་ཡང་འོག་ཏུ་ལྟུང་པར་
འགྱུར་ཞེས་པའོ། །འདིའི་རི་སུལ་གྱི་སྐད་དོད་ད་དྷི་ཞེས་པ་འཆི་མེད་མཛོད་དུ་རི་སུལ་དུ་
བསྒྱུར་ ཅིང་། སི་ ཏུ་ གཙུག་ ལག་ ཆོས་ ཀྱི་ སྣང་ བས་ བཅོས་ པའི་ ཕུག་ པར་ བསྒྱུར་ ལ།
འདུལ་བ་ལུང་གཞིའི་འགྲེལ་བ་ལས། རི་སུལ་ནི་ཆུའི་འོད་པས་ཟོས་པའི་རི་སུལ་ལོ་ཞེས་
ཀྱང་བྱུང་ལ། བཻ་རོ་ཙ་ན་རཀྴི་ཏའི་དཀའ་འགྲེལ་ལས། དེའི་སུལ་ནི་དམའ་བའམ་
གཞོལ་བའི་ཕྱོགས་སོ་ཞེས་ཀྱང་བྱུང་བས། གང་ལྟར་ཡང་བསྐལ་བ་ཆགས་དུས་ཀྱི་རང་
གྲུབ་ལྟ་བུ་མ་ཡིན་པར་ཤྭ་འོད་སོགས་ཀྱིས་ཟོས་པའི་གད་པ་དོག་མོ་ཞིག་གི་མིང་ཡིན་པ་
འདྲ། ཡང་རྩ་བར་ཡོན་ཏན་སྨྱུག་མའི་ཕྲེང་བ་ཞེས་བྱུང་ཡང་། དཀའ་འགྲེལ་དེ་ཉིད་
ལས། རྒྱལ་བའི་ཡོན་ཏན་གྱི་ཕྲེང་བ་ནི་ཕྲེང་དུ་སྦྱར་བ་སྟེ་རྒྱལ་བའི་ཡོན་ཏན་ཞེས་བྱ་བ་
ལ་ གཞུང་ཁ་ཅིག་ལས་བརྗོད་དོ་ཞེས་བྱུང་བས། དེའི་ལྟར་ན་འཕགས་ཡུལ་དུ་སློབ་
སྤྲིངས་ལ་དཔེ་མི་འདྲ་བ་གཉིས་ཡོད་དམ། ཡང་ན་འགྲེལ་བ་གཞན་ཞིག་ཀྱང་ཡོད་དམ་
སྙམ་དུ་དོགས་སོ། །
388



གཉིས་པ་བྱེ་བྲག་ཏུ་གདམས་པ་ལ་གཉིས། རྒྱས་པར་གདམས་པ་དང་། དོན་
བསྡུས་ཏེ་གདམས་པའོ། །དང་པོ་ལ་བཞི། ལམ་སྒྲུབ་པའི་ཚུལ་དང༌། ལམ་སྒྲུབ་པའི་
གེགས་དང་། ལམ་སྒྲུབ་པའི་རྟེན་དང་། བསྒྲུབ་བྱའི་ལམ་མོ། ། དང་པོ་ཀུན་སློང་
བཅོས་པའི་ཚིགས་བཅད་བཞི་ནི། གང་དག་གཅིག་པུའང་ཡིད་ཀྱིས་ངེས་པར་རབ་
བརྟག་སྟེ། །ཡང་དག་ལས་དང་ལྷན་ཅིག་འགྲོགས་པར་བྱེད་པ་དེ། ། ས་སྟེང་དཀྱིལ་ན་
གཙོ་བོར་གྱུར་པ་དམ་པ་སྟེ། ། སློབ་མ་མཆོག་དེས་བླ་མར་བཀུར་བ་ཉིད་དུ་འགྱུར། །ངོ་
ཚ་ཡོན་ཏན་ཚོགས་སྐྱེད་མ་གཅིག་ཡ་རབས་མོ། །མཆོག་ཏུ་གཡོ་མེད་བྱམས་པ་ལྟ་བུའི་
རྗེས་འབྲང་བ། །བདེན་དང་གཞུང་ལ་དགའ་བའི་གཟི་བརྗིད་ལྡན་པ་རྣམས། ། སྲོག་ནི་
བདེ་བླག་གཏོང་བར་བྱེད་ཀྱི་དམ་བཅའ་མིན། ། རེ་ཞིག་སྐྱེ་བོ་ཀུན་གྱིས་དཔྱས་དང་སྡིག་
པ་ཡིས། ། འགྲོ་བ་ཀུན་ལ་དམྱལ་བ་མི་བཟོད་ཕར་ཞོག་གི། རང་བཞིན་རྣལ་མ་བོར་
ནས་སྨོད་པ་སྡུག་བསྔལ་བ། །མཁས་ལ་ས་སྟེང་དེ་ལས་སྡུག་བསྔལ་གཞན་ཅི་ཡོད། །གང་
ཞིག་ཐུབ་པ་རྣམས་ཀྱིས་སྲོལ་བཏོད་ཆོས་ཀྱི་ལམ། ། རྒྱུ་ཆེན་གྲུ་དང་འདྲ་བ་རྙེད་ནས་སླར་
འདོར་བ། ། འཁོར་བའི་རྒྱ་མཚོའི་ཀློང་འཁྱིལ་གར་མཁན་འདྲ་རྣམས་ལ། ། དགའ་བས་
ངེས་པར་དེ་ཡི་སེམས་བསླུས་འགྱུར་བ་སྙམ། །ཞེས་གསུངས་སོ། །དོན་ནི་ཐར་བ་འཚོལ་
བ་གང་དག་གཅིག་པུར་གནས་སམ་འང་སྒྲས་མང་པོའི་ནང་ན་གནས་ཀྱང་རུང་ཡིད་ཀྱིས་
འདི་ལྟར་ངེས་པར་རབ་ཏུ་བརྟག་པར་བྱ་སྟེ། བདག་གིས་ཚེ་འདིར་ཡང་དག་སྟེ་དགེ་
བའི་ལས་སྡོམ་པའི་ཚུལ་ཁྲིམས་དང་སྲོག་ལ་བབ་ཀྱང་མི་འབྲལ་བར་ལྷན་ཅིག་ཏུ་འགྲོགས་
པར་བྱེད་དོ་སྙམ་དུ་དམ་བཅའ་བ་དགོས་ཏེ། དེ་ལྟར་དམ་བཅའ་བའི་མི་དེ་ས་སྟེང་གི་
དཀྱིལ་ན་མི་སྐྱ་རྣམས་ལས་གཙོ་བོར་གྱུར་པ་སྟེ། སྡོམ་པ་མ་ཐོབ་པ་ཐོབ་པར་བྱེད་པའི་
ཕྱིར་དང་། དམ་པར་ཡང་གྱུར་པ་སྟེ། ཐོབ་པ་མི་ཉམས་པར་བསྲུང་བའི་ཕྱིར་རོ། །
སྟེ་ནི་ཚིག་གི་ཁ་སྐོང་ངོ་། །དེ་ལྟ་བུའི་སློབ་མ་མཆོག་དེས་གདམས་ངག་འབོགས་པ་བོའི་བླ་
མར་བཀུར་སྟིའི་མཆོག་གིས་བཀུར་བ་ཉིད་དུ་ཡང་འགྱུར་ཏེ། བཀའ་བཞིན་སྒྲུབ་པའི་
མཆོད་པ་བྱས་པའི་ཕྱིར་རོ། ། དེ་ལྟར་ཉེས་པ་ལ་འཛེམ་པ་དེ་ཉིད་ངོ་ཚ་ཤེས་པ་ཡིན་པས་
ངོ་ཚ་ནི་ཡོན་ཏན་གྱི་ཚོགས་སྐྱེད་པའི་མ་ཡ་རབས་གཅིག་དང་འདྲ་སྟེ། མ་ཡ་རབས་མོ་
ལས་སྐྱེས་པའི་བུ་ཡ་རབས་ཀྱང་མཆོག་ཏུ་གཡོ་སྒྱུ་མེད་པ་དང་། མས་བྱམས་པའི་སྒོ་
389



ནས་མི་དགེ་བ་དེ་དང་དེ་ལྟ་བུ་མ་བྱེད་ཅེས་པའི་རྗེས་སུ་འབྲང་བ་དང་། ཚིག་བདེན་པ་
བརྗོད་པ་དང་། གཞུང་བཟང་པོ་བསྟེན་པ་ལ་དགའ་བའི་གཟི་བརྗིད་དང་ལྡན་པའི་
སློབ་མ་དེ་རྣམས་རང་གི་སྲོག་ནི་བདེ་བླག་ཏུ་གཏོང་བར་བྱེད་ནུས་ཀྱི་མཁན་སློབ་ཀྱི་སྤྱན་
སྔར་དམ་བཅའ་བའི་བཅས་པ་ནི་དེ་ ལྟ་ མ་ཡིན་ཏེ། དགེ་ཚུལ་ཕ་ལ་བུ་མོ་ཞིག་གིས་
འདོད་པ་བསྟེན་པར་ཞུ་བ་ན་དགེ་ཚུལ་དེས་ལྕེབ་ནས་ཤི་བའི་ལོ་རྒྱུས་མདོ་འཛངས་བླུན་
ནས་བྱུང་བ་བཞིན་ནོ། །རེ་ཞིག་སྐྱེ་བོ་ཀུན་གྱིས་དཔྱས་པ་སྟེ་འཕྱ་བ་དང་། སྡིག་པ་ཡིས་
འགྲོ་བ་སྟེ་ངན་འགྲོ་བ་ཀུན་ལ་སྡུག་བསྔལ་བསམ་གྱིས་མི་ཁྱབ་པ་ཡོད་ཀྱང་དེའི་ནང་ནས་
ཆེ་ཤོས་དམྱལ་བའི་སྡུག་བསྔལ་མི་བཟད་དེ་ཕར་ཞོག་གིས་རང་བཞིན་དུ་གནས་པའི་ངུར་
སྨྲིག་གི་བརྟུལ་ཞུགས་རྣལ་མ་འདི་བོར་ནས་ཁྱིམ་པའི་རྟགས་འཆང་ན། འཇིག་རྟེན་པ་
རྣམས་འཕྱ་བ་དང་སྨོད་པས་ངོ་ཚ་བས་སྡུག་བསྔལ་བར་འགྱུར་ལ། སྡུག་བསྔལ་དེ་ནི་
མཁས་པ་ཞིག་ལ་ས་སྟེང་ན་དེ་ལས་ཆེ་བའི་སྡུག་བསྔལ་གཞན་ཅི་ཞིག་ཡོད་དེ་མེད་དོ། །
དེའི་ཕྱིར་མཁས་པ་གང་ཞིག་གིས་སྔོན་ཐུབ་པ་རྣམས་ཀྱིས་ལེགས་པར་སྲོལ་བཏོད་པའི་
ཆོས་ཀྱི་ལམ་སྟེ་འཁོར་བའི་རྒྱ་མཚོའི་ཕ་རོལ་ཏུ་བགྲོད་པར་བྱ་བའི་ལམ་རྒྱུ་ཆེན་གྲུ་དང་
འདྲ་བའི་སྡོམ་པ་དེ་རྙེད་ནས་སླར་འདོར་བར་འདོད་པ་དེ་ནི། འཁོར་བའི་བདེ་བ་མི་
བརྟན་པ་རྒྱ་མཚོའི་རྦ་ཀློང་འཁྱིལ་ཞིང་གཡོབ་པའི་རྣམ་པ་ལྟར་སྐད་ཅིག་གིས་གཡོ་བ་དང་
འདྲ་བའམ་ཡང་ན་གར་མཁན་གྱི་ལུས་ཀྱི་བྱེད་པ་སྐད་ཅིག་གིས་འགྱུར་བ་དང་འདྲ་བའི་
འཁོར་བའི་བདེ་བ་རྣམས་ལ་ཁྱོད་ཀྱི་སེམས་དགའ་བས་ན། ངེས་པར་དེ་ཡི་ སེམས་
འཁོར་བའི་བདེ་བ་ཡིད་བརྟན་མེད་པས་བསླུ་བར་འགྱུར་བ་སྙམ་ཞེས་པའོ། ། གཉིས་པ་
ལམ་སྒྲུབ་པའི་གེགས་ལ་གཉིས། འཁོར་བ་སྤྱིའི་ཉེས་དམིགས་དང་། སོ་སོའི་ཉེས་
དམིགས་སོ། །དང་པོ་ནི། གང་ཞིག་འཁོར་བའི་འཁོར་ལོ་རྟག་ཏུ་འཁོར་གྱུར་པའི། །
ནང་དུ་ཞུགས་ནས་བསྟི་བ་ཙམ་ལ་བདེར་སེམས་པ། ། དེ་ནི་ངེས་པར་དབང་མེད་རིམ་
གྱིས་བརྒྱ་ཕྲག་ཏུ། །འགྲོ་བ་མཉམ་དང་མི་མཉམ་ཀུན་ཏུ་འཁྱམ་པར་འགྱུར། །ཞེས་སོ། །
འཁོར་བར་འཁྱམ་མོད་ཉེས་པ་ཅིར་འགྱུར་ཞེ་ན། གང་ཞིག་འཁོར་བའི་འཁོར་ལོ་རྟག་
ཏུ་རྒྱུན་མི་ཆད་པར་འཁོར་བར་གྱུར་པ་ཡིན་པས་དེར་ལན་ཅིག་སྐྱེ་ན་ཡང་དང་ཡང་དུ་
འཁོར་དགོས་པའི་ཕྱིར་དེའི་ནང་དུ་ཞུགས་ནས་བསྟི་བ་སྟེ་རེ་ཞིག་ངལ་གསོ་བ་ཙམ་གྱི་
390



བདེ་བ་ལ་གཏན་གྱི་བདེ་བར་སེམས་པ་དེ་ནི་ངེས་ པར་རང་དབང་མེད་པར་འགྲོ་བ་
གཅིག་ནས་གཅིག་ ཏུ་ རིམ་གྱིས་སྐྱེ་བ་བརྒྱ་ཕྲག་སྟེ་སྐྱེ་བ་མང་བོ་དག་ཏུ་འགྲོ་བ་སྐལ་བ་
མཉམ་པ་ལྷ་ནས་ལྷ་དང་མི་ནས་མིར་སྐྱེ་ཞིང་མི་མཉམ་པ་ལྷ་ནས་མི་དང་མི་ནས་ངན་སོང་
ཀུན་ཏུ་འཁྱམ་པར་འགྱུར་ཞེས་པའོ། །
གཉིས་པ་སོ་སོའི་ཉེས་དམིགས་ལ་ཐོག་མར་མིའི་དབང་དུ་བྱས་ནས་སྐྱེ་བའི་སྡུག་
བསྔལ་ནི། ཤིན་ཏུ་མི་བཟད་དྲི་ང་མི་གཙང་བཅེར་བས་འགགས། ། རབ་ཏུ་དོག་པ་
མུན་ནག་འཐིབས་པོར་འདུག་པའི་མི། །མངལ་གནས་དམྱལ་བ་ལྟ་བུའི་ནང་དུ་དེ་ཞུགས་
ནས། ། ལུས་ཡོངས་བསྐུམས་ལ་སྡུག་བསྔལ་ཆེན་པོ་མནག་དགོས་སོ། ། དེ་ནི་རིམ་གྱིས་
ཏིལ་མར་བཙིར་སྤྱད་སྲ་བ་ཡིས། །བཙིར་བ་ལྟར་བྱས་དེ་ནས་ཅི་ཞིག་ལྟར་དེ་བཙའ། །
འོན་ཀྱང་མོད་ལ་དེ་སྲོག་མི་འོདོར་གང་ཡིན་པ། །སྡུག་བསྔལ་ཉེ་བར་སྤྱད་པའི་རྣམ་པར་
མཐོ་བཙམ་མོད། ། མི་གཙང་དེ་ནང་གནས་ བཅས་ འཕེལ་ བའི་ལུས་དེ་ནི། ། མངལ་་་
གནས་རློན་པས་དཀྲིས་ཤིང་དྲི་ང་མི་བཟད་ལྡན། །གཟིར་བས་གནོད་པ་བདོ་སྟེ་རྨ་ཆེན་
ཞིག་པ་ལྟར། །གྱུར་པ་དེ་ཡི་སྐྱོན་གྱིས་སྔོན་གྱི་དྲན་པ་སྤོང་། །ཞེས་སོ། །དེ་ཡང་སྐྱེ་བའི་
ཚེ་མངལ་གནས་ཤིན་ཏུ་མི་བཟད་བ་སྟེ་བཟོད་པར་དཀའ་བའི་དྲི་ང་བ་དང་མི་གཙང་བ་
མང་བོ་བཅེར་བ་སྟེ་སྤུངས་པས་འགགས་པ་སྟེ་ཡོངས་སུ་གང་ཞིང་རབ་ཏུ་གུ་དོག་པའི་
མུན་ནག་འཐིབས་པོར་འདུག་པའི་མི་དེ་མངལ་གནས་དམྱལ་བ་ལྟ་བུའི་ནང་དུ་སེམས་
ཅན་དེ་ཞུགས་ནས་ཟླ་བ་བཅུའི་རིང་ལ་ལུས་ཡོངས་སུ་བསྐུམ་བསྐུམས་ལ་འདུག་དགོས་
པའི་ སྡུག་བསྔལ་ཆེན་པོ་མནག་དགོས་པ་ སྟེ་བསྲན་དགོས་སོ། ། དེ་ནི་ ཟླ་བ་རིམ་གྱིས་
རྫོགས་པ་ན་ཏིལ་མར་བཙིར་སྤྱད་ཤིན་ཏུ་སྲ་བ་ཡིས་བཙིར་བ་ལྟར་བྱས་པའི་སྡུག་བསྔལ་
ཆེན་པོ་དེ་མྱོང་བཞིན་དུ། དེ་ནས་ལས་ཀྱི་རླུང་གིས་ཕུལ་ནས་ཅི་ཞིག་ལྟར་ཏེ་དཀའ་
དཀའ་ལྟར་ཕྱི་རོལ་ཏུ་བཙའ་བར་འགྱུར་རོ། ། འདིའི་ བཙིར་སྤྱད་ཀྱིས་ བཙིར་བ་ནི།
དཔེར་ན་འབྲེང་ཐག་རློན་པ་འཇུར་མིག་དོག་པོ་ནས་དྲངས་པ་ན་ཤིན་ཏུ་མཉེན་མོ་དང་
སྲབ་མོར་གྱུར་པ་བཞིན་དུ་བཙས་མ་ཐག་པའི་ལུས་ཀྱང་དེ་བཞིན་དུའོ། །འོན་ཀྱང་དེའི་
མོད་ལ་སེམས་ཅན་དེ་སྲོག་དབང་མི་འདོར་བ་དེ་གང་ཡིན་ཞེ་ན། དེ་ནི་ལས་ཀྱི་འབྲས་
བུ་མ་ཟད་པའི་དབང་གིས་སྡུག་བསྔལ་དེ་ཉེ་བར་སྤྱད་དགོས་པའི་ལས་ཀྱི་རྣམ་པར་སྨིན་
391



པ་དེས་མཐོ་བཙམ་པ་སྟེ་གཙེས་པར་ཟད་མོད་ཅེས་པའོ། ། ཡང་མི་གཙང་བ་དེ་ལྟ་བུའི་
ནང་དུ་གནས་བཅས་པ་སྟེ་གནས་འཆའ་ནས་འཕེལ་བའི་ལུས་དེ་ནི། མངལ་ན་གནས་
དུས་ན་ཤ་མ་རློན་པས་དཀྲིས་ཤིང་དྲི་ང་མི་བཟད་པ་ལྡང་བཞིན་པར་རུས་པའི་འཕྲུལ་
འཁོར་གྱིས་གཟིར་བས་གནོད་པ་བདོ་བ་སྟེ་གནོད་པ་འཕེལ་ནས་རྨ་དང་རྨེན་བུ་ན་ཚབས་
ཆེ་བ་ཤེད་ཀྱིས་བཙིར་ནས་ཞིག་པ་ལྟར་སྡུག་བསྔལ་ཆེ་བས་བརྒྱལ་བ་ལྟ་བུར་གྱུར་བ་དེ་ཡི་
སྐྱོན་གྱིས་སྔོན་གྱི་དྲན་པ་ཐམས་ཅད་སྤོང་བ་སྟེ་བརྗེད་པར་འགྱུར་ཞེས་པའོ། ། སྐབས་
འདི་དང་ལམ་རིམ་ཆེན་མོར་ དྲངས་ པའི་ཚིག་མི་འདྲ་བ་བྱུང་སྟེ། འདིའི་ཚིག་རྐང་
གཉིས་པར་མུན་ནག་ཐིབས་པོར་འདུག་པའི་མི་ཞེས་བྱུང་ཞིང་། ལམ་རིམ་དུ་ཐིབས་
པོར་འདུག་པ་ཡི་ཞེས་བྱུང་ལ། ཚིག་རྐང་དགུ་བར་འདིར་འཕེལ་བའི་ལུས་དེ་ནི་ཞེས་
དང༌། ལམ་རིམ་དུ་འགྲོ་བའི་ལུས་དེ་ནི་ཞེས་བྱུང་ཞིང་། ཚིག་རྐང་བཅུ་བར་འདིར་དྲི་
ང་མི་བཟད་ལྡང་ཞེས་པ་ལ། ལམ་རིམ་དེར་ལྡན་ཞེས་བྱུང་ལ། ཚིག་རྐང་ཐ་མ་གཉིས་
ལ་འདིར་རྨ་རྨེན་དང་། ལམ་རིམ་དུ་རྨ་སྨིན་དང་། འདིར་གྱུར་པ་དེ་ཡི་སྐྱོན་གྱིས་
སྔོན་གྱི་དྲན་པ་སྤོང་ཞེས་དང་། ལམ་རིམ་དུ། སྐྱུག་ལ་ཐུག་པ་བཞིན་དུ་སྔོན་གྱི་དྲན་
པས་སྤོང་ཞེས་བྱུང་བའི་ཕྱིར་དཔྱད་དཀའ་ཞིང་། འོན་ཀྱང་སྐྱུག་ཅེས་པའི་ཚིག་གཅིག་
རྒྱ་དཔེ་ལ་ཡོད་པར་མངོན་ཏེ། དཀའ་འགྲེལ་ལས། དེ་བཞིན་དུ་མངལ་གྱི་སྐྱོན་སྐྱུག་
པ་དང་འདྲ་བ་བཞིན་དུ་སྤོང་ངོ་ཞེས་བྱུང་བའི་ཕྱིར། དེས་ན་རྩ་བ་མི་འདྲ་བ་གཉིས་
ཡོད་དམ། ཡང་ན་འགྱུར་མི་འདྲ་བ་གཉིས་ཡོད་པར་གོར་མ་ཆག་གོ། སྐྱེ་བའི་སྡུག་
བསྔལ་བཤད་ཟིན་ནས་བྱིས་པ་དང་དར་ལ་བབ་པའི་སྡུག་བསྔལ་བཤད་པ་ནི། ། བྱིས་
ལུས་ཉེ་བར་སྤྱད་པ་ཀུན་ལ་མི་འབོངས་པ། །མི་བརྟན་འཁོར་བ་སྤངས་ཏེ་མཁྲང་བའི་
དངོས་གྱུར་ནས། ། དར་ལ་བབ་ པའི་རི་དབང་བཙན་པོའི་རི་སུལ་དུ། །སྦྲུལ་གདུག་
གནས་གྱུར་མུ་ལ་བག་སྐྱོང་སྤྱོད་པར་བྱེད། ། བསམ་བརླག་དེ་ནི་དེ་ནས་ཀྱང་ལྷུང་ལ། །
ལྷུང་བཞིན་མི་གཙིགས་སྤྱོད་པ་མི་འདོར་བ། །བྱིས་པ་བདག་ལུས་སྡུག་པ་རྒ་བ་དང་། །
འཆི་བ་མེད་པ་ཉིད་དུ་སེམས་པ་ལྟ། ། རྨོངས་པ་དེ་ནི་ཐུབ་དབང་གིས་བསྟན་པའི། །ལམ་
བཟང་རྣམ་པར་སྤངས་ནས་ལམ་ མིན་ པར། ། གླང་པོ་མྱོས་པ་ལྕགས་ཀྱུ་མེད་པས་་་་་
གཞན། །བབ་དགུ་ཕྱི་མར་རློག་པ་བཞིན་དུ་འགྲོ། །ཞེས་གསུངས་སོ། །བྱིས་པའི་ལུས་ནི་
392



ལོ་བཅུ་བཞི་མན་ཆད་དོ། །དེས་ཉེ་བར་སྤྱོད་པ་ནི་སྒོ་གསུམ་གྱི་ལས་ཀ་ཡིན་ལ་དེ་ཀུན་ལ་
མི་འབོངས་པ་ནི་དེ་ཀུན་རྫོགས་པར་ལོངས་སྤྱོད་མི་ཐུབ་བའོ། །བྱིས་པ་དེས་མི་བརྟན་
པའི་རང་བཞིན་ཅན་གྱི་བྱིས་པའི་ལུས་འཁོར་བ་སྤངས་པ་སྟེ་དེ་བོར་ནས་ཆེན་པོར་གྱུར་
པ་ན་མཁྲང་ཞིང་མཁྲེགས་ པའི་དངོས་པོར་གྱུར་ནས་དར་ལ་བབ་པའི་ཚེ། འདོད་
ཆགས་ཀྱི་རི་དབང་བཙན་པོའི་རི་སུལ་ཏུ་ལྷུང་ནས། འདོད་ཡོན་ལྔའི་ཡུལ་སྦྲུལ་གདུག་
པ་ལྟ་བུ་དེ་ལ་རྒྱུན་དུ་གནས་པར་གྱུར་པའི་མུ་ལ་བག་སྐྱོང་བ་སྟེ་འཇིགས་པ་མེད་པར་བག་
ཡངས་སུ་འདོད་ཡོན་ལ་སྤྱོད་པར་བྱེད་པས་དུས་འདའ་བར་བྱེད་པ་དེ་ནི་རང་ལ་རྒ་བ་
དང་འཆི་བ་འོང་བའི་བསམ་ པ་བརླག་ པ་ སྟེ་བོར་བ་དེ་ནི་འདོད་ཡོན་ལ་ལོངས་སྤྱོད་
བཞིན་པའི་མུ་དེ་ནས་ཀྱང་ངན་འགྲོར་ལྷུང་ལ། ལྷུང་བཞིན་དུ་ད་དུང་མི་གཙིགས་པའི་
སྤྱོད་པ་སྟེ་མི་རིགས་པའི་སྤྱོད་པ་མི་འདོར་བ་དེ། བྱིས་པ་སྟེ་བླུན་པོ་དེའི་བསམ་པ་ལ་
བདག་གི་ལུས་སྡུག་པ་གཞོན་ཤ་ཆགས་པ་འདི་ལ་རྒ་བ་དང་འཆི་བ་གཏན་འོང་ས་མེད་པ་
ཉིད་དུ་སེམས་པ་དང་ལྟ་བ་སྟེ། རྨོངས་པ་དེ་ནི་ཐུབ་དབང་གིས་བསྟན་པའི་ལམ་བཟང་
པོ་རྣམ་པར་སྤངས་ནས་ལམ་མིན་པར་ཞུགས་པ་ནི། དཔེར་ན་གླང་པོ་ཆེ་མྱོས་པ་འདུལ་
བྱེད་ཀྱི་ལྕགས་ཀྱུ་མེད་པས། གཞན་ན་ཡོད་པའི་མེ་ཏོག་དང་རྩྭ་ཤིང་སོགས་བབ་དགུ་སྟེ་
རྐང་པའི་འོག་ཏུ་བབ་ཚད་ཐམས་ཅད་ཕྱེ་མར་རློག་པ་དེ་བཞིན་དུ། རྨོངས་པ་དེས་ཀྱང་
དགེ་བའི་ས་བོན་ཐམས་ཅད་ཕྱེ་མར་རློག་ཅིང་ངན་སོང་དུ་འགྲོ་ཞེས་པའོ། །བབ་དགུ་ནི་
གྲངས་ངེས་བཟུང་གི་ཚིག་མ་ཡིན་གྱི་མི་བྱེད་དགུ་བྱེད་ཟེར་བ་ལྟར་གྱི་ཡུལ་སྐད་དོ། །ད་ནི་
རྒ་བའི་སྡུག་བསྔལ་བཤད་པ་ནི། དེ་ནས་དེ་ནི་མི་འདོད་བཞིན་དུ་མགོར། །བརྩེ་མེད་
རྒ་བས་རྡོག་པ་ནན་མནན་ནས། །སྐྲ་དཀར་ལྕགས་ཀྱུ་བདར་བ་རྣོན་པོ་ཡིས། ། གླང་ཆེན་
རྫི་བོས་གླང་ཆེན་བཞིན་དུ་འདེབས། །འོན་ཀྱང་དེ་ནི་སྤྱོད་ལ་སྐྱོར་འབྱིན་པས། །དགེ་
བའང་འཇིགས་པ་བཞིན་དུ་སྤང་བར་འགྱུར། །རྨོངས་པ་བྱ་བ་མིན་བྱེད་བདག་སྐྱེས་
པ། །སྨྱུག་མ་འབྲུ་ཆགས་ལྟ་བུར་བརླག་པར་ཟད། །དེ་ནས་དེ་ནི་འཆི་བདག་དགའ་བའི་
སྤུན། །གཞིལ་བའི་བཅོས་ཐབས་མེད་པས་བཟུང་ནས་ནི། ། རྒས་པའི་ངོ་བོ་འཆི་བདག་
འོངས་ནས་ནི། །དགོད་པ་བཞིན་དུ་སྤྱི་ནས་འཛིན་པར་བྱེད། ། དེ་ནས་དེ་ནི་ལྷུ་ཚིགས་
རྣམས་འབྱེ་ཞིང༌། །བློ་ཡང་བསླད་འགྱུར་འགྲོ་བ་ཉམས་པར་འགྱུར། ། ལུས་ཀྱང་་་་་་
393



འདེངས་ནས་ཤིག་ཤིག་པོར་འགྱུར་ལ། ། ངེས་པར་སྡིག་པ་འཕེལ་བ་ཁོ་ནར་འགྱུར། །
དབང་པོ་རྣམས་ཀྱང་རིམ་གྱིས་ཞུམ་ནས་ནི། །ཡུལ་ལ་ཆགས་ཀྱང་ནུས་པ་ཉམས་པར་
འགྱུར། ། གནས་སྐབས་གང་དུ་དེ་འགྲོ་གྱུར་པ་དེ། ། གལ་ཏེ་དམྱལ་ན་ཡོད་ན་དེ་ཉིད་
འཇིགས། ། ཞེས་གསུངས་སོ། ། དར་ལ་བབ་པའི་དུས་དེ་ནས་ སྐད་ ཅིག་ གིས་ ག་ བར་
འགྱུར་དགོས་པས་དེ་ལ་ནི་མི་འདོད་བཞིན་དུ་དར་བབ་དེའི་མགོར་བརྩེ་བ་མེད་པའི་རྒ་
བ་དེས་འཇབས་ནས་རྡོག་པས་མནན་ མནན་ནས་ སྐབས་ གཅིག་ལ་དེའི་སྐྲ་དཀར་པོ་
འགྱུར་རོ། །དེ་ནི་དཔེར་ན་ལྕགས་ཀྱུ་བརྡར་བ་རྣོན་པོ་ཡིས་གླང་ཆེན་འདེད་མཁན་རྫི་བོ་
དེས་གླང་ཆེན་ལ་དགའ་བ་དང་བཅས་པས་འདེབས་པ་བཞིན་དུ་ རྒ་བས་སྐྲ་དཀར་པོ་
འདེབས་པར་འགྱུར་རོ། །འོན་ཀྱང་རྒ་བར་གྱུར་པའི་མི་དེ་ནི་ཐམས་ཅད་ལ་རྒྱུས་ཡོད་པ་
འདྲ་མོ་བྱས་ནས་རང་གི་བྱ་སྤྱོད་ཀུན་ལ་སྐྱོར་འབྱིན་ཏེ་དྲང་པོ་མི་བྱེད་པས་རང་གི་དགེ་
བའང་འཇིགས་པ་བཞིན་དུ་སྤང་བར་ཡང་འགྱུར་རོ། ། སྐྱོར་འབྱིན་ནི། སྤྱོད་འཇུག་
ལས། གལ་ཏེ་སྐྱོར་འབྱིན་བསླུ་སེམས་སམ། །ཞེས་པའི་ཐད་ཀྱི་ཤེར་འབྱུང་གི་འགྲེལ་
བར་སྐྱོར་འབྱིན་ནི་གྱ་གྱུ་ཅན་ནམ་གཡོ་ཅན་ནོ་ཞེས་བྱུང་བ་ལྟར་རོ། །བྱིས་པ་རྨོངས་པ་བྱ་
བ་མིན་པ་བྱེད་མཁན་དེ་ཉིད་བདག་སྟེ་རང་ཉིད་མིའི་སྐྱེ་བ་བླངས་པ་དེ་ཉིད་བརླག་པར་
བྱེད་པ་ནི། དཔེར་ན་སྨྱུག་མ་འབྲུ་ཆགས་པ་ན་སྐམ་པར་འགྱུར་བ་ལྟ་བུར་བརླག་པར་
ཟད་དོ། །ཡང་རྒ་བ་དེ་ནས་དེ་མ་ཐག་ཏུ་ནི་འཆི་བདག་ངེས་པར་འོང་དགོས་ཏེ། འཆི་
བདག་ནི་རྒ་བའི་རྗེས་སུ་སྐྱེས་པའི་སྤུན་ཡིན་པའི་ཕྱིར་རོ། །ཡང་ན་སྙན་ངག་མཁན་གྱིས་
འདྲ་བ་ལ་སྤུན་ཟླར་བཏགས་པ་ལྟར་ཡིན་ནམ། སྡེ་དགེ་བསྟན་འགྱུར་ཁྲོད་ཀྱི་རྩ་བ་དང་
དཀའ་འགྲེལ་གཉིས་ཀར་དགའ་བའི་སྤུན་ཞེས་བྱུང་ཡང་ཁོ་བོས་རྒ་བའི་སྤུན་ཟླར་འགྲེལ་
ལོ། །དེ་ལྟར་འཆི་བདག་ངེས་པར་འོང་བ་ལ་གཞིལ་བ་སྟེ་བཅོམ་པའི་བཅོས་ཐབས་མེད་
པའི་འཆི་བདག་དེས་བཟུང་ནས་ནི་རྒས་པའི་ངོ་བོ་འཆི་བདག་དེ་ལྟར་འོངས་ནས་ནི་
དཔེར་ན་མི་རྣམས་དགོད་པ་ན་ སོ་ དཀར་པོ་ སྟོན་ པར་འགྱུར་ བ་བཞིན་དུ་མི་དེས་སྐྲ་
དཀར་པོ་སྟོན་པར་འགྱུར་བ་དེའི་སྤྱི་བོ་ནས་འཆི་བདག་གིས་འཛིན་པར་བྱེད་དོ། །ཡང་
སྐུ་དཀར་པོར་སོང་བ་དེ་ནས་དེ་མ་ཐག་ཏུ་ནི་རྒས་པའི་སྟོབས་ཀྱིས་ལྷུ་ཚིགས་རྣམས་འབྱེ་
བ་སྟེ་ལྷོད་པར་འགྱུར་ཞིང༌། རྩ་བར་འབྱེ་བ་ཞེས་བྱུང་ཡང་དེ་བྱེ་བའམ་གྱེ་བ་གང་ཡིན་
394



ཐེ་ཚོམ་ལ། བློ་ཡང་དྲན་པ་ཉམས་པས་བསླད་པར་འགྱུར་ཞིང་ལྷུ་ཚིགས་ལྷོད་པས་རྐང་
པས་འགྲོ་བསྡད་ཀྱི་བྱ་བ་ཡང་ཉམས་པར་འགྱུར་རོ། ། ལུས་ཀྱང་འདེངས་ནས་ཏེ་རྙིང་
བས་མདངས་ཉམས་ཤིང་། ཤིག་ཤིག་པོར་ནི་འགྲོ་བའི་ཚེ་ལྷུ་ཚིགས་རྣམས་ཤིག་ཤིག་གི་
སྒྲ་དང་བཅས་པར་འབྱུང་ལ། མི་དེ་དགེ་བ་བྱེད་པ་ལ་སྟོབས་ཆུང་བས་དེས་ན་ངེས་
པར་སྡིག་པ་འཕེལ་བ་ཁོ་ནར་འགྱུར་རོ། ། རྒས་འཁོགས་ལ་ཐུག་པས་དབང་པོ་རྣམས་
ཀྱང་རིམ་གྱིས་ཞུམ་ནས་ཏེ་རིམ་གྱིས་ཇེ་ཞན་དུ་སོང་ནས་ནི་ཡུལ་ལྔ་བོ་དག་ལ་ཆགས་ཀྱང༌
ཇི་བཞིན་སྤྱོད་པའི་ནུས་པ་ཉམས་པར་འགྱུར་བས་སྡུག་བསྔལ་ཤིན་ཏུ་ཆེ་སྟེ། རྒས་ཤིང་
འཁོགས་པའི་གནས་ སྐབས་གང་དེ་ཉིད་དུ་དར་ལ་བབ་པ་འདི་ནི་ངེས་པར་འགྲོ་བར་
འགྱུར་བས་ན་རྒས་པར་གྱུར་པའི་སྡུག་བསྔལ་ཆེན་པོ་དེ། གལ་ཏེ་དམྱལ་བ་ན་སྡུག་
བསྔལ་ཡོད་ན་ཡང་རྒས་པའི་སྡུག་བསྔལ་འདི་འཇིགས་སུ་རུང་ཞེས་པའམ། ཡང་ན་
གལ་ཏེ་དར་ལ་བབ་པ་ཞིག་དེ་རིང་རྒས་པར་གྱུར་ན་དམྱལ་བ་ན་སྡུག་བསྔལ་ཆེན་པོ་ཡོད་
ན་ཡང་འདི་ཁོ་ན་འཇིགས་སུ་རུང་ཞེས་པའོ། ། རྒས་འཁོགས་ཀྱི་སྡུག་བསྔལ་འདི་ངེས་
པར་བསམ་པར་བྱ་བ་ཁོ་ན་སྟེ། ལམ་རིམ་ཆེན་མོར་ ཀ་མ་པའི་གསུང་དྲངས་པ་ལས།
རྒས་པ་ཁད་ཀྱིས་ཁད་ཀྱིས་འོང་བས་དྲག དུས་གཅིག་ལ་འོང་ན་བསྲན་ཐབས་མེད་
གསུངས་པ་ལ་གོ་རྒྱུ་ཞིག་ཡོད་པས་དར་ལ་བབ་པ་རྣམས་ཀྱིས་མི་ཤེས། བདུན་ཅུ་ཁར་
བུད་པ་རྣམས་ལ་མངོན་སུམ་ཡིན་པས་ད་ལྟ་ནས་མནོ་བསམ་གཏོང་དགོས་སོ། ། རྒ་བའི་
སྡུག་བསྔལ་བཤད་ཟིན་ནས་འཆི་བའི་སྡུག་བསྔལ་བཤད་པ་ནི། བདག་གིས་ཇི་ལྟར་དེ་
བཞིན་འདི་མ་བྱས། །ཅི་སྟེ་དེ་ལྟར་དེ་བྱས་འགྲོ་བ་ཉམས། །བདག་གིས་ཅི་སྟེ་འདི་ལྟར་
འཆི་བདག་ནི། །མགོ་པོར་རྡོག་པས་གནོན་པ་འཕྲིགས་མ་གྱུར། །མྱ་ངན་རྡོ་རྗེ་དེ་ལྟ་དེ་
ལྟ་བུར། །སེམས་ལ་གནོད་པ་རྣམས་ཀྱིས་དེ་གཙེས་ནས། །ཉེ་དུའི་སྐྱེ་བོ་དུད་མོའི་མཆི་
རྒྱུན་ཅན། །སྡུག་བསྔལ་སྙིང་ནི་རྡོ་རྗེ་ལྟ་བུས་བལྟས། །གནད་ཀྱི་གཤིས་སུ་འཇེབས་པར་
གཟིར་ནས་ནི། ། ཤིན་ཏུ་མི་བཟད་མུན་རུམ་འཇུག་པར་འགྱུར། །འབད་པ་ལྷུར་བླངས་
སྲུང་བ་བྱས་པའི་ལུས། །ཡིད་འོང་འདྲིས་པ་རྣམ་པར་འདོར་བར་འགྱུར། ། གཤིན་རྗེའི་
ཞགས་པས་དམ་དུ་བཅིངས་པ་ལ། །ཅོ་དོ་འབལ་ཞིང་ཆོ་ངེས་འདེབས་བྱེད་ཀྱང་། །དེ་
ཡིས་གླེང་བ་ཉེ་དུའི་སྐྱེ་བོ་ཡིས། །རང་གི་དུད་སྒྲས་ལྡིར་ལས་གཞན་མི་ཐོས། །བགྲོད་
395



དཀའ་ཆུ་དང་ཕ་བོང་ཐག་ཐུག་འདོམ་པའི་བར། ། ཚེར་མ་རྣོན་པོས་འཛིངས་པ་ཉམ་
ངའི་ལམ་དག་ཏུ། །དུས་ཀྱི་ཞགས་པས་སྐེ་ནས་བཏགས་ཏེ་གཤིན་རྗེའི་མི། ། གཏུམ་པོ་
རྣམས་ཀྱིས་དབྱུག་ པས་བདའ་ཞིང་འཁྲིད་པར་འགྱུར། ། ཞེས་གསུངས་ སོ། ། དེ་ཡང་
བདག་གིས་ཇི་ལྟར་བྱེད་འོས་པ་དགེ་བའི་ལས་དེ་བཞིན་དུ་ཚེ་འདི་ལ་མ་བྱས་ཤིང་། ཅི་
སྟེ་དེ་ལྟར་བྱེད་མི་འོས་པ་མི་དགེ་བ་དེ་བྱས་པས་བདེ་འགྲོར་འགྲོ་བ་ཉམས་པ་བདག་གིས་
ཅི་སྟེ་འདི་ལྟར་མ་བྱས་པས་འཆི་བདག་གི་ནི་བདག་གི་མགོ་བོར་རྡོག་པས་གནོན་པར་
འགྱུར་བ་འཕྲིགས་ པར་ མ་ གྱུར་ པ་ སྟེ་ སྔོན་ཆད་མ་ ཤེས་ སོ། ། ད་ལྟ་ མྱ་ངན་ སྐྱེ་བ་ ནི།
དཔེར་ན་རྡོ་རྗེས་ལུས་ཕུག་པ་ན་སེམས་ལ་གནོད་པ་དེ་ལྟ་དེ་ལྟ་བུར་སེམས་ལ་གནོད་པའི་
འགྱོད་པ་རྣམས་ཀྱིས་སེམས་དེ་གཙེས་ནས་སྡུག་བསྔལ་བ་ན། ཉེ་དུའི་སྐྱེ་བོ་རྣམས་དུ་
བའི་དུད་མོའི་མཆི་མའི་ཆུ་རྒྱུན་ཟག་པ་ཅན་དག་སྡུག་བསྔལ་ཞིང་སྙིང་ལ་ནི་རྡོ་རྗེ་ལྟ་བུ་
བརྩེ་བའི་མིག་གིས་བལྟས་བཞིན་དུ་གནད་གཅོད་ཀྱི་སྡུག་བསྔལ་གཤིས་སུ་སྟེ་གནད་ཀྱི་
གནས་སུ་འཇེབས་པར་ཏེ་གནད་ལ་ཕོག་པར་གཟིར་བའི་མུ་དེ་ནས་ནི་ཤིན་ཏུ་མི་བཟད་
མུན་རུམ་སྟེ་དྲན་པ་མི་གསལ་བའི་འཆི་སྲིད་དུ་འཇུག་པར་འགྱུར་ལ། དེའི་ཚེ་འབད་པ་
ལྷུར་བླངས་པའི་སྒོ་ནས་སྲུང་བར་བྱས་པའི་ཚེ་འདིའི་ལུས་འདི་དང༌། ཡིད་དུ་འོང་བའི་
བུ་བུ་མོ་དང་འདྲིས་པའི་མཛའ་བཤེས་ཀུན་རྣམ་པར་འདོན་པར་འགྱུར་ལ། གཤིན་
རྗེའི་ཞགས་པས་དམ་དུ་བཅིངས་པའི་དུས་ལ་ཅོ་དོ་སྟེ་སྐུ་འབལ་ཞིང་ཤུབ་བུས་ཆོ་ངེས་
འདེབས་པར་བྱེད་ཀྱང༌། དེ་ཡིས་གླེང་བའི་སྒྲ་ཉེ་དུའི་སྐྱེ་བོ་ཡིས་རང་གི་ངུ་སྒྲ་ལྡིར་བས་
བསྒྲིབ་པས་གཞན་མི་ཐོས་ཤིང་། གཤིན་རྗེའི་ལམ་བགྲོད་དཀའ་བ་ནི་ཆུ་དང་རྡོ་ཕ་བོ་
ཆེ་ཆུང་ཐག་ཐུག་སྟེ་ཕན་ཚུན་ཐག་ཉེ་བར་ཐུག་པ་འདོམ་པའི་སྟེ་འཛོམ་པའི་བར་དག་ཏུ་
ཚེར་མ་རྣོན་པོ་རྣམས་ཀྱིས་ཕན་ཚུན་འཛིངས་པ་དེ་ལྟ་བུའི་ཉམ་ང་བའི་ལམ་དག་ཏུ་ལྔ་
བའི་དུས་ཀྱི་ཞགས་པས་སྐེ་ནས་བཏགས་ཏེ། གཤིན་རྗེའི་ཕོ་ཉ་མིའི་གཟུགས་བརྙན་
ཅན་གཏུམ་པོ་དེ་རྣམས་ཀྱིས་དབྱུག་པས་ བདའ་ཞིང་འཁྲིད་ པར་འགྱུར་ཞེས་ པའོ། །
འདིའི་འདོམ་པ་ནི། འཛོམ་པའི་དོན་ཡིན་ཏེ། དག་ཡིག་ཟ་མ་ཏོག་ལས། ཕྱོགས་
གཅིག་འཛོམ་པའི་འདོམ་པ་དང་། ཞེས་པ་ལྟར་རོ། ། དེ་ལྟར་མིའི་སྡུག་བསྔལ་བསྟན་
ནས། ངན་འགྲོའི་སྡུག་བསྔལ་སྟོན་པ་ལ། ཡི་དྭགས་ཀྱི་སྡུག་བསྔལ་ནི། མི་བཟད་
396



སྐོམ་པས་རྒྱང་ནས་ཆུ་ཀླུང་དྲི་མེད་པ། །མཐོང་ནས་བཏུང་བར་འདོད་དེ་སོང་ན་དེ་ཉིད་
ཀྱང་། ། སྐྲ་ཤད་ཉ་ལྕིབས་ཚོགས་དང་རྣག་སུངས་འདྲེས་པ་དང༌། །འདམ་རྫབ་ཁྲག་དང་
ཕྱི་སས་གང་བའི་ཆུར་འགྱུར་རོ། །དུས་རླབས་རླུང་ལངས་ཆུ་འཐོར་རི་རྩེ་བསིལ་གྱུར་
ཅིང་། །ཙན་དན་ལྗོན་པ་སྔོ་འཁྲུངས་མ་ལ་ཡར་སོང་ན། །དེ་ཡང་འདི་ལ་ནགས་བསྲེགས་
མེ་ལྕེ་རྣོས་འཁྲིགས་ཤིང་། །མགལ་དུམ་འགྱེལ་བ་མང་པོས་རང་རོད་ཅན་དུ་འགྱུར། །ཆུ་
གཏེར་རླབས་འཇིགས་འཕངས་མཐོ་གྱེས་པ་ལས་བྱུང་བའི། །དབུ་བ་འཚེར་བ་ལྷག་གེར་
འདུག་པར་སོང་ན་ཡང་། །དེ་ཡང་འདི་ལ་བྱེ་ཚན་ཁུག་རྣ་དམར་རྩུབ་པའི། །རླུང་དམར་
འཇེབས་པ་འཚུབ་པའི་མྱ་ངམ་ཉིད་དུ་འགྱུར། །འདི་ནས་དེར་གནས་ཆར་སྤྲིན་ལྡང་བར་
འདོད་ན་ཡང་། །སྤྲིན་ལས་ལྕགས་མདའི་ཆར་བ་དྲུད་འཐུལ་མདག་མར་བཅས། །ཚ་ཚ་
རྡོ་རྗེའི་ཕ་བོང་རྣམས་འཕྲོ་གསེར་མདོག་ལྟ་བུ་ཡི། །གློག་ཕྲེང་དམར་སེལ་འགྱུ་བ་ལུས་ལ་
ཆར་དུ་འབབ། །ཚ་བས་ཉེན་ལ་བུ་ཡུག་ཀྱང་ནི་ཚར་འགྱུར་ལ། །ལྷགས་པས་ཉམ་ཐག་པ་
ལ་མེ་ཡང་གྲང་བྱེད་དེ། ། ཤིན་ཏུ་མི་བཟད་ལས་ཡོངས་སྨིན་པས་རྣམ་རྨོངས་པ། །འདི་ལ་
སྣ་ཚོགས་འདི་ཀུན་ཕྱིན་ཅི་ལོག་ཏུ་སྣང་། ། ཁབ་མིག་ཙམ་གྱི་ཁ་ལ་དཔག་ཚད་མང་མཆིས་
པའི། །ལྟོ་ཅན་ཉམ་ཐག་རྒྱ་མཚོ་ཆེན་པོའི་ཆུ་འཐུངས་ཀྱང་། ། མགུལ་ཕུགས་ཡངས་པ་
ཉིད་དུ་ཕྱིན་པར་མ་གྱུར་པར། །ཁ་ཡི་དུག་གིས་ཆུ་ཡི་ཐིགས་པའང་སྐྱེམས་པར་འགྱུར། །
ཞེས་སོ། ། དེ་ཡང་མི་བཟད་པ་སྟེ་བཟོད་ཐབས་མེད་པའི་སྐོམ་པས་གདུངས་ཏེ་རྒྱང་རིང་
པོ་ནས་ཆུ་ཀླུང་དྲི་མ་མེད་པ་མཐོང་ནས་དེ་བཏུང་བར་འདོད་དེ་དེའི་འགྲམ་དུ་སོང་བ་ན་
ཆུ་ཀླུང་དེ་ཉིད་ཀྱང་ཡི་དྭགས་དེའི་ལས་དབང་གིས་སྐྲ་ཤད་ནི་སྐྲ་དང་ཉ་ལྕིབས་ནི་ཆུ་བལ་
དེ་དག་གི་ཚོགས་དང་འདྲེས་ཤིང་། རྣག་དྲི་ངན་པའི་སུངས་བྲོ་བའི་རུལ་བའི་དྲི་ངན་
འདྲེས་པ་དང་། ་འདམ་རྫབ་དང་ཁྲག་དང་ཕྱི་སས་གང་བའི་ཆུར་འགྱུར་རོ་ཞེས་པ་སྟེ།
སྐབས་འདིའི་སྐྲ་ཤད་ནི་སྒྲ་ཙམ་ལ་བྱེད་རུང་ཡང་། རྣམ་འགྲེལ་ལེའུ་གསུམ་པ་ལས།
སྐྲ་ཤད་ལ་སོགས་དོན་མིན་ཏེ། །ཞེས་སོགས་ཀྱི་སྐབས་ནས་བྱུང་བའི་སྐྲ་ཤད་ནི་ཤེས་པའི་
སྣང་བ་ཙམ་ལ་བྱེད་དགོས་ཤིང་ཤེས་པའི་སྣང་ཆ་ཙམ་གྱི་སྐྲ་ཤད་འདི་ལ་གོ་བ་ལེགས་པར་
རྙེད་དེ། དེ་ནས། དབུ་མ་འཇུག་པ་ལས། དབང་བོ་རབ་རིབ་བཅས་པ་བློ་གང་
གིས། །རབ་རིབ་མཐུ་ལས་སྐྲ་རྣམས་གང་མཐོང་བ། །དེ་བློ་ལ་ལྟོས་གཉིས་ཆར་བདེན་པ་
397



སྟེ། །དོན་གསལ་མཐོང་ལ་གཉིས་ཀའང་བརྫུན་པ་ཡིན། །ཞེས་པའི་ཐད་ཀྱི་རྣམ་བཤད་
དགོངས་པ་རབ་གསལ་ལ་བལྟས་ན་ལྟད་མོ་ཆེ་མོད། དེ་ལྟར་དཔྱོད་ཤེས་པའི་ཨ་ཕའི་བུ་
ནི་དཀོན་པར་སྣང་ངོ༌། ། ཡང་དུས་ཀྱི་རླབས་ལ་གཞན་རླུང་ཆེན་པོ་ལངས་པས་ཆུ་བསྐྱོད་
པ་ན་ཆུ་གྱེན་དུ་འཐོར་བས་རི་རྩེ་བསིལ་བར་གྱུར་ཅིང་ཙན་དན་ལྗོན་པ་ལོ་མ་སྔོ་འཁྲུངས་
པའི་མ་ལ་ཡ་ཡི་རིར་སོང་བ་ན་སོང་བ་ཉིད་ནས་ལྗོན་པ་དེ་ཡང་ཡི་དྭགས་འདི་ལ་ནགས་
ཚལ་བསྲེགས་པའི་མེ་ལྕེ་རྣོན་པོས་འཁྲིགས་ཤིང་མགལ་དུམ་འགྱེལ་བ་མང་པོས་རད་རོད་
དེ་མཐོ་དམན་ཅན་ནམ་འབར་འབུར་ཅན་དུ་འགྱུར་རོ། །ཡང་ཆུ་གཏེར་ཆེན་པོའི་རླབས་
འཇིགས་སུ་རུང་བ་འཕང་མཐོ་བར་གྱེས་པ་སྟེ་སྤྲོ་བ་ལས་བྱུང་བའི་དབུ་བ་དཀར་པོ་འོད་
འཚེར་བ་ལྷག་གེར་ཏེ་ལྷང་ངེར་འདུག་པར་སོང་ན་ཡང་ཆུ་བོ་དེ་ཡང་ཡི་དྭགས་འདི་ལ་བྱེ
ཚན་ཁུག་རྣའམ་ལྷོ་བུན་ད་མར་ཞིང་རྩུབ་པའི་རླུང་དམར་པོ་འཇེབས་པ་སྟེ་རུས་པའི་
གཏིང་ལ་ཕོག་སྙམ་བྱེད་པའི་རླུང་དམར་འཚུབ་པའི་མྱ་ངམ་གྱི་ཐང་ཉིད་དུ་འགྱུར་ཞེས་པ་
སྟེ། འདིའི་འཇེབས་པ་ནི་དོན་མང་པོ་ལ་འཇུག་སྟེ། གསུང་དབྱངས་ཡན་ལག་དྲུག་
ཅུའི་ནང་གི་རྣ་བར་སྙན་ལ་འཇེབས་པ་ནི་རྣར་སྙན་ཅིང་ཡིད་དུ་འཐད་པའི་དོན་དང་།
གོང་གི་གནད་ཀྱི་གཤིས་སུ་འཇེབས་པར་གཟིར་ཞེས་པའི་འཇིབས་པ་ནི་ལུས་ཀྱི་གནད་ཆེ་
སར་ཤིན་ཏུ་གནོད་ཚབས་ཆེ་བར་ཕོག་པའི་དོན་དང་། འདིའི་རླུང་དམར་འཇེབས་པ་
ནི་འོག་ཏུ་འབྱུང་བའི་ལྷགས་པ་དཔེ་མེད་རུས་པ་ལ་ཡང་ཐིང་བ་ཡིས་སམ་ཐིམ་པ་ཡིས་
ཞེས་པ་དང་འདྲ་བར་ཤ་པགས་རུས་པ་ཐམས་ཅད་ལ་གནོད་ཚབས་ཆེ་བར་ཟུགས་པའི་
རླུང་ལ་བྱའོ། ། ཡང་ཡི་དྭགས་འདི་ནི་དེར་གནས་པའི་ཚེ་བྱེ་ཚན་སོགས་ཀྱི་ཚ་བས་་་་
གདུངས་ནས་ཆར་སྤྲིན་ཞིག་ལྡང་བར་འདོད་པ་ན་ཆར་སྤྲིན་བྱུང་ཡང་སྤྲིན་དེ་ལས་ལྕགས་
མདའི་ཆར་བ་སྟེ་ཐོག་དམར་པོ་དུད་འཐུལ་མདག་མ་དང་བཅས་པའི་ཚ་ཚ་སྟེ་མེའི་དུམ་
བུ་དུམ་བུར་ཆད་པའི་རྡོ་རྗེའི་ཕ་བོང་རྣམས་འོད་དམར་པོ་འཕྲོ་བ་གསེར་མདོག་ལྟ་བུ་ཡི་
གློག་ཕྲེང་དམར་སེར་འགྱུར་བ་སྟེ་གཡོ་བ་ལུས་ལ་ཆར་དུ་འབབ་པར་འགྱུར་རོ། །ཡང་ཡི་
དྭགས་ ཚ་ བས་ ཉེན་ པ་ སྟེ་ གདུངས་ པ་ ལ་ བུ་ ཡུག་ ཀྱང་ ནི་ རིག་ བྱ་ ཚ་ བར་ འགྱུར་ ལ།
ལྷགས་པས་ཉམ་ཐག་པ་ལ་མེ་ཡང་གྲང་བར་བྱེད་དེ། དེ་ཅིའི་ཕྱིར་ཞེ་ན། ཤིན་ཏུ་མི་
བཟད་པ་སྟེ་འཇིགས་སུ་རུང་བའི་ལས་མཐུ་ཅན་ཡོངས་སུ་སྨིན་པའི་དབང་གིས་རྣམ་པར་
398



རྨོངས་པའི་ཡི་དྭགས་འདི་ལ་དངོས་པོ་སྣ་ཚོགས་འདི་ཀུན་ཕྱིན་ཅི་ལོག་འབའ་ཞིག་ཏུ་སྣང་
བ་ཡིན་ནོ། །ཡང་ཡི་དྭགས་ནང་གི་སྒྲིབ་པ་ཅན་ཁབ་མིག་ཙམ་གྱི་ཁ་དང་ལྡན་པ་ལ་ལྟོ་བ་
དཔག་ཚད་མང་དུ་མཆིས་པའི་ལྟོ་བ་ཅན་གྱི་ཡི་དྭགས་ཉམ་ཐག་པ་རྣམས་རྒྱ་མཚོ་ཆེན་
པོའི་ཆུ་འཐུངས་ཀྱང་དེའི་མགུལ་བ་དོག་པས་ཕུགས་ཀྱི་ལྟོ་བ་ཤིན་ཏུ་ཡངས་པ་ཉིད་དུ་
ཕྱིན་པར་མ་གྱུར་པར་ཁ་ཡི་དུག་གིས་ཆུ་ཡི་ཐིགས་པ་དེ་ཡང་སྐེམས་པར་འགྱུར་རོ། །ཚིག་
འདི་རྣམས་ཀྱི་དོན་ལམ་རིམ་དུ་དྲངས་པ་ལྟར་བྲིས་པ་ཡིན་གྱི་བསྟན་འགྱུར་ནང་གི་རྩ་
བའི་ཚིག་འདི་དང་མི་འདྲ་བ་ཙམ་སྣང་ངོ་། །ཡི་དྭགས་ཀྱི་སྡུག་བསྔལ་བཤད་ནས་དམྱལ་
བའི་སྡུག་བསྔལ་བཤད་པ་ནི། རལ་བའི་ཚོགས་མང་སྤུངས་པས་བསྒྱིང་བའི་ཁྱི་དག་
གིས། ། མཆེ་བ་གཟང་རིང་རྡོ་རྗེ་རྩེ་མོས་ལུས་དབད་ཅིང་། །ཆུ་བོ་རབ་མེད་ཐལ་སྐྱོ་མེ་ལྕེ་
གང་བའི་ངོགས། །རྡོ་བ་ཟུར་རྣོན་མི་བཟད་རྩེ་རྣོན་ཅན་དུ་བདས། །སྤུ་གྲི་རྣོས་གཏམས་
ལྕུག་ཚལ་ལོ་མ་རལ་གྲི་ཡི། །ནང་དུ་ཐང་ཆད་རྒྱུགས་ན་ལུས་སྨྲས་སྐྱབས་མེད་པ། ། རྩེ་
གསུམ་མདུང་ཐང་དང་ནི་རལ་གྲི་རྣོས་གང་བའི། ། ཁྲོན་པ་གཤིན་རྗེའི་ཁ་བས་ཐུ་བའི་
ནང་དུ་ལྷུང་། ། ཉི་ཚན་གྱིས་གདུང་བཟོད་དཀའ་བརླག་པར་དགའ་བའི་ལུས། །ལྗོན་
ཤིང་ལོ་མ་སྔོ་སྡུག་མཐོང་ནས་སོང་བ་དང་། །དེ་ཡི་ལོ་མ་མཚོན་བརྒྱ་ལྷུང་བས་ལུས་དབད་
ཅིང་། །དེ་ན་ཡུན་རིང་དུད་མོ་ལས་བཤེས་བརླག་པར་གནས། །བུད་མེད་ཀུན་ནས་མེ་ལྕེ་
བརྒྱ་ཕྲག་ཐོན་པའི་མི། །མེ་སྟག་ཕྲེང་བ་འཁྲིགས་པའི་རྒྱུན་གྱིས་གཞག་གྱུར་ཅིང་། །སོག་
ལེ་ལྟ་བུའི་རྩུབ་པའི་ལུས་ཀྱིས་ཟོན་མེད་པ། །ཤིན་ཏུ་སྡུག་པའི་ཚུལ་དུ་བཙུམ་ནས་འཁྱུད་
པར་བྱེད། ། རི་དང་མཉམ་པ་ལུག་རུ་འཇིགས་སུ་རུང་བ་གཉིས། །འདུས་པའི་ཕྲག་ཏུ་
ལུས་ ཀུན་ཕྱེ་མར་བརླག་ ཅིང་འཇོམས། ། ཅུང་ཟད་བསིལ་བའི་རླུང་ཞིག་ལངས་པས་
བརྟས་ནས་དེ། །དེ་བཞིན་ཕྱིར་ཡང་ལན་བརྒྱར་ཀུན་ནས་ཕྱི་མར་རློག། བསེ་ཁྱི་བོང་
བུ་ཅེ་སྦྱང་སྟོང་ཕྲག་གིས་བྲེད་ནས། །ཤལ་མ་རི་མཐོ་མི་བཟད་དེ་ལ་མྱུར་འཛེགས་ན། །
ཚེར་མའི་ཚོགས་ཁ་ཐུར་དུ་བལྟས་པས་ཐལ་འབྱིན་ཅིང༌། །ཟུག་རྔུ་རྔུབས་པོ་ཆེ་དག་ཁོང་
རླག་ ནུབ་པར་འགྱུར། ། གཤིན་རྗེའི་ལག་ན་ ཐོགས་ པ་དུས་ཀྱི་ཞགས་ པ་ལྟའི། ། སྦྲུལ་
གདུག་མགོ་འཕང་བསྟོད་པས་དམ་བཞག་གཞུངས་ནས་ནི། ། གསོན་པོར་ཁྭ་དང་བྱ་གར་
ཀང་ཀ་བྱ་རྒོད་ཀྱིས། །དེ་ན་གནས་པའི་མིག་དག་ཚམ་ཚོམ་མེད་པར་འདྲུ། །དེ་ལུས་དེ་
399



དག་གིས་མཆུ་རྡོ་རྗེ་ཚེ་ མོ་ལྟས། ། བརྩམ་ པ་ མེད་ དབང་ ཉམ་ཐག་ང་རོ་འབྱིན་བྱེད་་་
ཅིང༌། །ཐུར་དུ་བབ་ན་ལྕགས་ཚེར་གྱེན་དུ་ཁ་བལྟས་པ། ། སྤོམ་ལ་རྣོ་བ་མང་པོས་ལུས་
ཕུག་དྲན་པ་ཉམས། །དེ་པས་ཁ་ཅིག་མདུང་རྩེ་གསུམ་པ་འབར་བ་དང་། །ཟུག་རྔུ་རྣོན་
པོས་ལུས་དབང་ཐུར་དུ་འབབ་མི་ནུས། །དེ་ཚེ་མཚོན་ཆ་བདར་བའི་མཆུ་ཅན་ཁྭ་རྣམས་
ཀྱིས། །ཀུན་ཏུ་དྲངས་པས་རྒྱུ་ལྟོ་བྲང་དྲེང་ནར་ཞིང་འཐོར། །ཁ་ཅིག་རི་བོའི་གཡང་ས་ཡ་
ངར་གཡང་དུ་ལྷུང༌། ། ཁ་ཅིག་འབྲུ་མར་བསྐོལ་བའི་ཟངས་ཆེན་ནང་དུ་ལྷུང་། ། གཞན་
དག་བྱེ་མ་སྲེག་པ་མེ་ སྟག་འཕྲོ་བ་ཡི། ། ས་གཞི་རྐང་པ་གཞག་པའི་གནས་མི་ཐོད་པར་
ལྷུང་། །ཁ་ཅིག་འབུ་སྦྲང་ཕྲ་མོ་ལྕིག་ལྕིག་འདུག་པ་ཡི། །ཚོགས་ཀྱིས་ལུས་རྨུགས་བམ་ཞིང་
རྣམ་པར་འདྲུལ། །ལས་ཀྱི་རང་བཞིན་སྙིང་ལ་འཚོ་བ་ཐོགས་པ་རྣམས། །བསྐྱོད་པ་ཙམ་
ཡང་བྱ་བར་མི་ནུས་བཞིན་དུ་གསོན། །ཞེས་གསུངས་སོ། །དེ་ལ་ཐོག་མར་ཁྱིས་འཚེ་བ་ནི།
རལ་བའི་ཚོགས་མང་དུ་སྤུངས་པས་བསྒྱིངས་ པ་ནི་རིལ་ བ་འཐུག་པོས་ཤིན་ཏུ་བརྗིད་
ཆགས་པའོ། ། ཁྱི་དེ་དག་གིས་མཆེ་བ་གཟང་རིང་རྡོ་རྗེའི་རྩེ་མོ་ལྟ་བུས་ལུས་དབང་པ་སྟེ་
གཅོད་པར་བྱེད་ཅིང་། དེ་ལས་བྲོས་ནས་ཆུ་བོ་རབ་མེད་ ཐལ་སྐྱོ་ཐལ་མར་མེ་ལྕེས་གང་
བའི་དོགས་ཏེ་འཇུག་ས་དེར་རྡོ་བ་ཟུར་རྣོན་མི་བཟད་པའི་རྩེ་མོ་རྣོན་པོ་ཅན་གྱི་ནང་དུ་
བདས་སོ། །གཞན་ཡང་སྤུ་གྲི་རྣོན་པོས་ཡོངས་སུ་གཏམས་པ་སྟེ་གང་བའི་ལྕག་མའི་ཚལ་
ལོ་མ་རལ་གྲི་ཡི་རྣམ་པ་ཅན་གྱི་ནང་དུ་ཐང་ཆད་ཆད་དུ་རྒྱུགས་པ་ན་ལུས་སྨྲས་པ་སྟེ་ལུས་
ཉེས་པས་ཉམས་ཤིང་སྐྱབས་མེད་པའི་སྡུག་བསྔལ་མྱོང་ཞིང་། ཡང་དེ་ལས་བྲོས་པ་ན་རྩེ་
གསུམ་དང་མདུང་ཐུང་དང་རལ་གྲི་རྣོན་པོས་གང་བའི་ཁྲོན་པ་ནག་པོ་གཤིན་རྗེའི་ཁ་སྒོ་
ལས་ཀྱང་ཐུ་བ་སྟེ་འཇིགས་སུ་རུང་བའི་ནང་དུ་ལྷུང་ངོ༌། །ཡང་ཉི་ཚན་གྱིས་གདུངས་ནས་
བཟོད་པར་དཀའ་བའི་སྡུག་བསྔལ་མྱོང་བ་ན། ༑ བརླག་པར་དཀའ་བའི་ལུས་ཅན་དེས་
ལྗོན་ཤིང་ལོ་མ་སྔོ་སྡུག་མཐོང་ནས་དེའི་གྲིབ་བསིལ་དུ་སོང་བ་དང་མཉམ་དུ་ཤིང་དེ་ཡི་ལོ་
མ་མཚོན་ཆར་གྱུར་ནས་བརྒྱ་ཕྲག་ལྷུང་བས་ལུས་དབད་ཅིང་སྟེ་ལུས་དུམ་བུར་གཅོད་པར་
བྱེད་ཅིང་། གནས་དེ་ན་ཡུན་རིང་དུད་མོ་ལས་གཞན་པའི་མཛའ་བཤེས་གཞན་མེད་
པར་ལུས་བརླག་བཞིན་པར་གནས་སོ། ། ཡང་བུད་མེད་ལུས་ཀུན་ནས་མེ་ལྕེ་བརྒྱ་ཕྲག་
ཐོན་པའི་མི་དེའི་ལུས་ཤུན་མེ་སྟག་ཕྲེང་བ་འཁྲིགས་པའི་སྟེ་ཚར་དུ་དངར་བའི་རྒྱུན་གྱིས་
400



ས་པས་
བཞགས་པ་སྟེ་བརྒྱན་ པར་གྱུར་ ཅིང་། དག་ཡིག་ སོགས་ལས་བཞགས་ པ་ བཞབས་་་
གཞག་རྣམས་རྒྱུན་ལ་འཇུག་པའི་ཚུལ་བྱུང་ངོ་། །དེ་ལྟ་བུའི་རྒྱུན་ཅན་སོག་ལེ་ལྟ་བུའི་རྩུབ་
པའི་ལུས་ཀྱིས་འཁྱུད་པ་ན་དེ་ལ་བྱོལ་ཅིང་བག་ཟོན་བྱེད་ཐབས་མེད་པ་དེས་ཤིན་ཏུ་སྡུག་
པའི་ཚུལ་དུ་མིག་བཙུམ་ནས་འཁྱུད་པར་བྱེད་དོ། །ཡང་རི་དང་མཉམ་པ་སྟེ་རི་དང་འདྲ་
བའི་ལུག་དུ་འཇིགས་སུ་རུང་བ་གཉིས་འདུས་པའི་ཕྲག་ཏུ་ སྟེ་བར་དུ་ལུས་ཀུན་ཕྱེ་མར་
རློག་ཅིང་འཛོམས་པར་བྱེད་དོ། དུས་དེར་ཅུང་ཟད་བསིལ་བའི་རླུང་ཞིག་ལངས་པས་
སྔར་གྱི་ལུས་དེ་བརྟས་ནས་ཏེ་སླར་ཡང་སོས་པར་གྱུར་པ་ན། དེ་ནས་ཀྱང་དེ་བཞིན་དུ་
ཕྱིར་ཞིང་ཡང་དང་ཡང་དུ་ལན་བརྒྱར་ཀུན་ནས་ཕྱེ་མར་རློག་གོ། ཡང་བསེ་རུ་དང་ཁྱི་
དང་བོང་བུ་དང་ཅེ་སྤྱང་སྟོང་ཕྲག་དག་གིས་བྲེད་ནས་ཏེ་འཇིགས་ནས་ཤིང་ཤལ་མ་ལི་
མཐོ་ཁྱད་མི་བཟད་པ་དེ་ལ་མྱུར་དུ་འཛེགས་པ་ན་ཚེར་མའི་ཚོགས། ཁ་ཐུར་དུ་བལྟས་
པས་ལུས་ཐལ་མར་འབྱི་ན་ཅིང་ཟུག་རྔུ་ཚབས་པོ་ཆེ་དག་གིས་ཁོང་སྟེ་ནང་བརླག་ཅིང་རང་
བཞིན་ནུབ་པར་འགྱུར་ཞིང་ཤིང་དེ་ན། དཔེར་ན་གཤིན་རྗེའི་རྒྱལ་པོས་ལག་ན་ཐོགས་
པ་སྟེ་བསྣམས་ཡོད་པའི་དུས་ཀྱི་ཞགས་པ་ལྟ་བུའི་སྦྲུལ་གདུག་པ་མགོ་བོ་གྱེན་དུ་འཕང་
བསྟོད་པས་ལུས་དམ་བཞག་ སྟེ་དམ་དུ་བཅིངས་ནས་བཞག་པའི་གཞུངས་ནས་ཏེ་དེའི་
བར་རམ་དཀྱིལ་ནས་ནི་ཞེས་པའམ། ཡང་ན་བདག་འཛིན་གཤགས་འདེབས་ལས།
ཤེས་རབ་རྣ་བ་གཞུངས་ལ་ཉོན། །ཞེས་པ་ལྟར། རིར་བོར་སྐྱོང་ནས་ནི་གསོན་པོར་ཁཱ་
དང་བྱ་གར་ཀང་ཀ་སྟེ་དུར་བྱ་དང་བྱ་རྒོད་སོགས་ཀྱིས་དེ་ན་གནས་པའི་དམྱལ་བ་བའི་
མིག་དག་ཚམ་ཚོམ་མེད་པར་ཏེ་དེ་མ་ཐག་ཏུ་འདུ་བར་བྱེད་ཅེས་པའོ། །འདིའི་བྱ་གང་ནི་
བྱ་གག་གི་རྣམ་གྲངས་སུ་བཤད་པ་ཡོད་ཅེས་ངེས་དོན་གྱི་མཁས་པ་སྐུ་འབུམ་པ་ལཱ་ཀྱ་བློ་
བཟང་དོན་གྲུབ་ནས་གསུངས་ པ་ ཤིན་ཏུ་མད་པར་སྣང་ངོ༌། །ཡང་དེའི་ལུས་ལ་སྲོག་
ཆགས་དེ་དག་གི་མཆུ་རྡོ་རྗེ་རྩེ་མོ་ལྟ་བུས་བཏོག་པའི་ཚེ་འབྲོས་པར་བརྩམས་པའི་ཐབས་
མེད་པའི་དབང་གིས་ཉམ་ཐག་པའི་ང་རོ་ཁོ་ན་འབྱིན་པར་བྱེད་ཅིང་ཤིང་དེ་ནས་ཐུར་དུ་
བབ་པ་ན་ལྕགས་ཀྱི་ཚེར་མ་གྱེན་དུ་ཁ་བལྟས་པ་སྦོམ་ལ་རྣོ་བ་མང་པོས་ལུས་ཕུག་པས་བྲན་
པ་ཉམས་ཤིང་དེ་བས་ཁ་ཅིག་མདུང་རྩེ་གསུམ་པ་དམར་འབར་བ་དང་། ཟུག་རྔུ་འབྱིན་
བྱེད་མཚོན་ཆ་རྣོན་པོས་ལུས་དབད་པ་སྟེ་གཅོད་པས་ཐུར་དུ་འབབ་མི་ནུས་པ་དེའི་ཚེ་
4:01



མཚོན་ཆ་བརྡར་བའི་མཆུ་ཅན་གྱི་ཁཱ་ཏ་རྣམས་ཀྱིས་ཀུན་ཏུ་དྲངས་པ་སྟེ་བཏོན་པས་རྒྱུ་མ་
དང་ལྟོ་བ་སོགས་བྲང་ངེ་བྲང་ངེ་ཐུར་དུ་ནར་བ་སྟེ་བརྐྱང་ཞིང་འཐོར་བར་བྱེད་པའི་ཚེ།
ཁ་ཅིག་འབབ་འདོད་ནས་རི་བོའི་གཡང་ས་ཡ་ང་བར་གཡང་དུ་ལྷུང་བ་དང༌། ཁ་ཅིག་
འབྲུ་མར་བསྐོལ་བའི་ལྕགས་ཟངས་ཆེན་པོའི་ནང་དུ་ལྷུང༌། གཞན་དག་བྱེ་མ་བསྲེགས་
པའི་མེ་སྟག་འཕྲོ་བའི་ས་གཞི་དམར་འབར་བ་རྐང་པ་གཞག་པར་བྱ་བའི་གནས་མི་ཐོད་
པར་ཏེ་གནས་མི་རྙེད་པར་ས་གཞི་འབར་བ་དེ་ཉིད་དུ་ལྷུང་ཞེས་པ་སྟེ། མི་ཐོད་ཅེས་
པའི་ཐོད་མི་ཐོད་ནི་ཐོབ་མི་ཐོབ་བམ་རྙེད་མི་རྙེད་པའི་དོན་ལ་བྱ་དགོས་ཏེ། དེའི་ཐད་
ཀྱི་དཀའ་འགྲེལ་ལས་དེ་མི་ཐོབ་པ་ཉིད་ནི་སྐྲག་པས་ལྟུང་བར་འགྱུར་བའོ་ཞེས་པས་ཤེས་
ནུས་ལ། ། གཞན་ཡང༌། བསྔགས་འོས་བསྔགས་བསྟོད་ལས། ཁྱོད་ལ་སུས་ཀྱང་
གླགས་མི་ཐོད། །ཅེས་དང༌། བརྒྱ་ལྔ་བཅུ་བ་ལས། གླགས་ཤིག་ཐོད་ནས་བགྱིས་པར་
བས། ༑ཞེས་དང་། མཁས་གྲུབ་རྗེའི་གསུང་ལས་ཀྱང་གསུང་ལ་སུ་ཞིག་གླགས་ ཐོད་
འགྱུར། །ཞེས་པ་ལྟ་བུ་ཤིན་ཏུ་མང་ངོ༌། །དེ་དག་གི་དོན་ཡང་གླགས་མི་རྙེད་པའི་དོན་
ཡིན་པར་འགྲེལ་བ་དག་ལས་གསལ་ཞིང་། བཀའ་གདམས་པའི་གསུང་གྲོས་ལས། ཀ་
མ་པ་ལ་དམིགས་པ་སྤོ་ཞུས་ཙ་ན་སྔ་མ་སྐྱོར་སྐད། འཕྲོ་ནས་ཞུས་ཙ་ན་འཕྲོ་ཡེ་མ་ཐོད་པ་
ཞེས་པ་དེ་རྗེས་མ་དོད་པའི་དོན་ཡིན་པས་འདི་དང་མི་འདྲ་བའི་ཚུལ་ཤེས་པར་བྱའོ། །
ཡང་ཁ་ཅིག་འབྲུ་དང་སྦྲང་མ་དང་གཟུགས་ཤིན་ཏུ་ཕྲ་མོ་སྲོག་ཆགས་སྐད་ལྕིག་ལྕིག་འདོན་
པ་མང་པོ་འདུས་པའི་ཚོགས་ཀྱིས་ལུས་རྨུགས་པས་བམ་པ་སྟེ་སྔོ་ཞིང་རྣམ་པར་འདུལ་བར་
འགྱུར་རོ། ། སེམས་ཅན་དེ་དག་མི་འཚེ་བ་ཅི་ཡིན་ཞེ་ན། དེ་ནི་བཤེས་སྤྲིངས་ལས།
ཇི་སྲིད་མི་དགེ་དེ་ཟད་མ་གྱུར་པ། །དེ་སྲིད་སྲོག་དང་འབྲལ་པར་མི་འགྱུར་རོ། །ཞེས་
གསུངས་པ་ལྟར། མི་དགེ་བའི་ལས་ཀྱི་རང་བཞིན་རྣམ་པར་སྨིན་པས་སྙིང་ལ་སྟེ་སེམས་
ལ་མི་འཆི་བར་སྲོག་འཚོ་བའི་ནུས་པ་ཐོགས་པ་སྟེ་བཟུང་བ་དེའི་སྟོབས་ཀྱིས་དམྱལ་བའི་
སེམས་ཅན་དེ་རྣམས་ཡན་ལག་སོགས་བསྐྱོད་པ་ཙམ་ཡང་བྱ་བར་མི་ནུས་བཞིན་དུ་གསོན་
པོར་གནས་པའོ། ། དེ་ལྟར་ཚ་དམྱལ་སྤྱི་ཙམ་ པ་ བཤད་ནས་གྲང་དམྱལ་བཤད་ པ་ནི།
ལྷགས་པ་དཔེ་མེད་རུས་པ་ལ་ཡང་ཐིམ་པ་ཡིས། །ལུས་སྦྲེབས་འདར་ཞིང་སྒུར་ནས་ཀུམ་
ཀུམ་པོར་འདུག་པ། ། ཆུ་བུར་བརྒྱ་བྱུང་རྡོལ་བ་ལས་སྐྱེས་སྲོག་ཆགས་ཀྱིས། །ཟོས་ཤིང་
402



དབད་ནས་ཞིག་དང་ཆུ་སེར་རྐང་བཅས་འཛག། དཀོས་ཐག་སོ་འཐམས་སྐྲ་དང་སྤུ་
རྣམས་གཡེངས་གྱུར་པ། །མིག་དང་རྣ་བ་ལྐོག་མ་གནོད་པས་ཀུན་གཟིར་ཞིང་། ། ལུས་
དང་སེམས་ཀྱི་བར་དག་རབ་ཏུ་བློང་གྱུར་ནས། །གྲང་བའི་དམྱལ་བར་གནས་ཤིང་ཤིན་
ཏུ་འོ་དོད་འབོད། །ཅེས་གསུངས་སོ། ། དེ་ཡང་ལྷགས་པ་དེ་ལྟ་བུ་ཞེས་དཔེ་ཟླ་མེད་པ་
དེས་ལུས་ལ་ཕོག་པ་ན་ཤ་དང་པགས་པ་མ་ཟད་རུས་པ་ལ་ཡང་ཐིམ་པའམ་ཐེང་འགྲོ་བ་
ཡིས་ལུས་སྦྲེབས་ཏེ་ལུས་སྔ་མ་ལས་རྣམ་པ་མི་འདྲ་བར་ཉེན་པས་འདར་ཞིང་སྒུར་ནས་
ཀུམ་ཀུམ་སྟེ་ཟླུམ་པོར་བྱས་ནས་འདུག་པ། དེའི་ལུས་ལ་ཆུ་བུར་བརྒྱ་བྱུང་ཞིང་དེ་རྡོལ་
བ་ལས་སྐྱེས་པའི་སྲོག་ཆགས་ཀྱིས་ཟོས་ཤིང་དབད་པ་ན་ནང་ནས་ཞག་དང་ཆུ་སེར་རྐང་
དང་བཅས་པ་འཛག་ཅིང་། ཀོས་ ཐག་ སྟེ་ཉམ་ཐག་པས་སོ་འཐམས་ཤིང་སྐྲ་དང་སྤུ་
རྣམས་ཡེངས་པ་སྟེ་འཛིངས་པར་གྱུར་པ་མིག་དང་རྣ་བ་དང་ལྐོག་མ་སོགས་ལ་གནོད་པས་
ཀུན་ཏུ་གཟིར་ཞིང་། ལུས་དང་སེམས་ ཀྱི་བར་དག་ རབ་ ཏུ་བློང་བློང་གྱུར་ པ་ སྟེ་མི་
གསལ་བར་གྱུར་ནས་གྲང་བའི་དམྱལ་བར་གནས་ཤིང་ཤིན་ཏུ་འོ་དོད་འབོད་ཅེས་པའོ། །
རྩ་བར་རུས་པ་ལ་ཡང་ཐིམ་ཞེས་བྱུང་ལ། ལམ་རིམ་དུ་ཐིང་ཞེས་བྱུང་ཡང་ཐིང་ཞེས་པ་
གང་གི་མིང་ཡིན་པ་དག་ཡིག་རྣམས་ན་མི་གསལ་ཞིང་དེས་ན་ཕྱག་ཏུ་ཐེང་ཟེར་བ་ལྟར་
འགྲེང་བུ་ཅན་ཡིན་ནམ། ཡང་སྐབས་འདིའི་ཟོས་ཤིང་དབད་ནས་ཞེས་པ་འདི་དང་།
གོང་དུ་ཡང་ལུས་དབད་ཅེས་མང་དུ་བྱུང་བ་དག་གི་དོན་ནི། བི་རོ་ཙ་ན་རཀྴི་ཏའི་
དཀའ་འགྲེལ་ལས། ལུས་དུམ་བུར་གཅོད་པ་དང་། ཏུབས་པའི་དོན་དུ་བཀྲལ་བ་ལྟར།
བཤེས་སྤྲིངས་ལས། དམྱལ་བར་འཐག་ གཅོད་དབད་པའི་འཁྲུལ་འཁོར་གྱི། ། ཞེས་
དང་། གཏུམ་པོས་དབད་ཅིང་ལག་པ་གནམ་དུ་བསྒྲེང༌། ། ཞེས་པའི་འགྲེལ་པ་ལས་
ཀྱང༌། ལུས་དུམ་བུར་འཐོར་ཞིང་དབད་ནས་ཟ་བར་བྱེད་པ་དང་ལུས་དུམ་བུར་གཅོད་
ཅིང་ཟ་བའི་དོན་དུ་བཀྲལ་སྣང་བས། དེས་ན་ལམ་རིམ་པར་མ་འགར་དབྲད་ཅེས་ར་
བཏགས་བྲིས་པ་ནི་ཡིག་ནོར་དུ་སེམས་སོ། ། ཡང་དཀོས་ཐག་ཅེས་ད་འཕུལ་ཡོད་པ་དེ་
ཀོས་ཀོ་དང་ཀོས་ཐག་གང་གི་དབང་དུ་བྱས་ཀྱང་འཕུལ་མི་དགོས་པ་འདྲ་བས་དཔྱད་པར་
འཚལ། །ད་ནི་རབ་ཏུ་ཚ་བའི་དམྱལ་བ་བྱེ་བྲག་ཏུ་བཤད་པ་ནི། དམྱལ་མེ་དུ་བ་ཆེ་དཀུ་
མནམ་པ་འཐུལ་བས་གནམ་མདོག་འགྱུར། ། མེ་ལྕེའི་ལག་མང་འཕྲོས་ནས་ ཕྱོགས་ཀྱི་
403
-
ཅུ་



དཀྱིལ་འཁོར་ཁེབས། །རུས་གོང་དཀར་དུམ་ཕྲེང་བའི་རྒྱན་གྱིས་སྤུད་པ་སྐྱི་གཡའ་བ། །
གླང་ཆེན་པགས་གྱོན་བསྡིགས་ཐབས་ཀྱེ་མ་ཀྱི་ཧུད་ཟེར་བ་བཞིན། ། ཞེས་སོ། ། དམྱལ་
བའི་མེ་དུ་བ་ཆེ་དཀུ་སྟེ་ཆེས་དྲི་མི་ཞིམ་པ་མནམ་པ་ཆེས་ཆེར་འཐུལ་བས་ནམ་མཁའི་
མདོག་ཏུ་གྱུར་པ་དེའི་མེ་ལྕེ་ཕྱོགས་སུ་སྤྲོས་པ་ནི་ལག་པ་མང་པོ་ལྟ་བུ་རྣམ་པར་འཕྲོས་ནས་
ཕྱོགས་ཀྱི་དཀྱིལ་འཁོར་ཏེ་ཡུལ་ཕྱོགས་ཁེབས་པ་དེ་ཉིད་དུ་རུས་གོང་དཀར་དུམ་ཕྲེང་བའི་
རྒྱན་གྱིས་སྤུད་པ་སྐྱི་གཡའ་བ་སྟེ་སྤུ་ཟིང་བྱེད་པ་གླང་པོ་ཆེའི་ཝགས་པ་གྱོན་ཅིང་བསྡིགས་
ཐབས་ཏེ་འཇིགས་པར་བྱེད་པའི་ཁ་ནས་ཀྱེ་མ་ཀྱི་ཧུད་ཟེར་བ་སྒྲོག་བཞིན་པའི་དམྱལ་སྲུང་
དེས་གནས་དེར་འཇུག་པར་བྱེད་ཅེས་པའོ། །ཡང་མནར་མེད་པའི་སྡུག་བསྔལ་བཤུད་པ་
ནི། ལ་ལོར་མེ་སྟག་ཚེ་འཕྲོ་འཁྲུག་པ་འུར་སྒྲ་ཏོག་ཡར་ལ། །ཞག་གིས་བབ་ན་སྐད་ངན་
བདོ་བའི་རྩེ་ཞིལ་ཆིལ་ཆིལ་འབར། །བྲང་གི་རུས་པའི་ཁོང་དུ་ཐལ་ལ་ལྷག་ལྷག་སྒྲ་གྲགས་
པ། །བསྐུལ་བའི་དུས་ཀྱི་མེ་ཡིས་བསྐྱོད་དུ་མེད་པའི་ནང་དུ་ལྷུང་། །གློ་ནས་རྩ་སྐམ་རྙིང་
ལས་སྦྱར་བ་ལྟ་བུར་མེ་ཚོགས་འབར། ། མགྲིན་དང་ཁ་ནས་མེ་ལྕེ་འབར་བ་དུད་བཅས་
བསྟུད་མར་འབྱུང་། ། ཁོང་ལྟོགས་པ་ནས་ལུག་ནང་ཁྲོལ་ནར་བས་ཀུན་ བྱེད་ ཅིང༌། །
བརྡའ་མི་ཕྲད་པའི་སྐད་ཆེན་ཙམ་ཞིག་འདོན་པར་བྱེད་པར་ཟད། ། སྡུག་བསྔལ་ཆེ་ལས་
ཐར་བར་འདོད་པས་དེ་དག་ཡང་དང་ཡང་། ། སྒོ་ཕྱེ་གསེབ་གཞན་མཐོང་ནས་ཐག་རིང་
ཅི་ཞིག་ལྟར་ཏེ་འཕྱེར། །གང་ཚེ་ལས་ཀྱི་སྒོ་འཕར་དམ་པོས་དེ་ཡང་བཅད་འགྱུར་བ། །དེ་
ཚེ་ཡི་མུག་བཟོད་རླག་སྡུག་བསྔལ་གཞན་ཡང་འབྱུང་བར་འགྱུར། །མདའ་ཆེན་རྣོ་ཚོགས་
འབར་བ་ཚོར་བཞིན་འབབ་པའི་རྗེས་ལ་ཤང་། །དམྱལ་བའི་སྲུང་མས་དབྱུག་པས་བཏབ་
ཅིང་མཆི་མ་འཛགས་བཞིན་དུ། །ལྕགས་ཞུན་ཁུ་བ་མེ་སྟག་འབར་བའི་ཕྲེང་བས་འཁྲིགས་
པ་ལྟུད། །ཁ་སྣ་རྣ་བའི་བུ་ག་དག་ནས་དུད་འཐུལ་གྱེན་དུ་འབྱུང་། ། མིག་དང་ཀླད་སྤྲིས་
རྡོལ་གྱི་བར་དུ་ཀུན་སྲེག་ཅིང་། །ཀླད་པའི་རྒྱུས་ལ་འབར་བའི་མེ་ལྕེ་སྨུག་ནག་ཚོགས། །
མེ་དེ་ཁྲོས་པ་ལྟ་བུར་དེ་ཡི་ལུས་ཕུང་ལ། །བུད་ཤིང་སྐམ་པོ་བཅེར་ལ་སྦར་བ་བཞིན་དུ་
མཆེད། ། ཅེས་གསུངས་སོ། ། ལ་ལར་ཏེ་ཕྱོགས་གཅིག་ན་མེ་སྟག་ཆེས་ ཆེར་འཕྲོ་ཞིང་
འཁྲུགས་པ་འུར་འུར་འབར་བའི་སྒྲ་དང་བཅས་པའི་ཏོག་སྟེ་མེའི་རྩེ་མོ་ཡར་ལ་སྟེ་ནམ་
མཁའ་ལ་འཕྲོ་ཞིང་མར་འབབ་པའི་ཚེ་ཞག་གིས་ཏེ་ཞག་ཞག་གི་སྒྲ་དང་བཅས་བབ་པ་ན་
404



སེམས་ཅན་དེས་སྐད་ངན་བདོ་བའི་རྩེ་སྟེ་དུ་སྐད་དེ་ཡི་དབལ་ཞིལ་པ་སྟེ་དབལ་དེ་འཇིལ་
བར་འགྱུར་གྱི་བར་དུ་མེ་ལྕེ་དེ་གནས་ནས་ཆིལ་ཆིལ་འབར་དེས། བྲང་གི་རུས་པའི་ཁོང་
དུ་ཐལ་བྱུང་ལ་ཞུགས་ཤིང་ལྷག་ལྷག་གི་སྒྲ་གྲགས་པའི་མེ་དེའི་ཤུགས་ནི། བསྐལ་བ་
འཇིགས་དུས་ཀྱི་མེ་ཡིས་ཀྱང་འགུལ་ཞིང་བསྐྱོད་དུ་མེད་པའི་ནུས་པ་དང་ལྡན་པའམ།
ཡང་ན་དེ་ལས་གོང་དུ་ནུས་པ་བསྐྱེད་པར་བྱར་མེད་པའི་མེའི་ནང་དུ་ལྷུང་ཞེས་པ་ཡིན་
ནམ། ཏོག་ཡར་ལ་དང་ཞག་གིས་བབ་ན་ཞེས་པ་ཡང་དག་མ་དག་ལ་ཐེ་ཚོམ་ཞིང་།
སྐད་ངན་བདོ་བའམ་འབོད་པ་གང་ཡིན་ལའང་གཏོལ་མ་བྱུང་ལ། རྩེ་ཞིལ་ཞེས་པའི་
ཞིལ་སྔོན་ཆད་མ་མཐོང་བས་གང་ཐད་ནས་ཀྱང་བཤད་དཀའ་སེ་བ་འདུག་རུང་གཡང་
ཁྲལ་ལྟ་བུར་སྨྲ་བར་ཟད་ཀྱི་མཁས་པ་རྣམས་དཔྱད་པར་རིགས་སོ། ། ཡང་མནར་མེད་
པའི་ནང་གི་གནོད་པ་ནི། མནར་མེད་པ་རང་གི་གློ་ནས་རྩྭ་སྐམ་པོ་རྙིང་བ་ལས་མེ་སྦྱར་
བ་ལྟ་བུར་ནས་མེའི་ཚོགས་འབར་བས། མགྲིན་པ་དང་ཁ་ནས་མེ་ལྕེའི་འབར་བ་དུང་
འཐུལ་དང་བཅས་བསྟུད་མར་ཏེ་རྒྱུན་མ་ཆད་པར་བྱུང་བ་དེ་ཁོང་ལྟོགས་པའི་བར་ནས་ཕྱི་
རུ་ལུག་པ་དང་། ནང་ཁྲོལ་རྒྱུ་མ་སོགས་ནར་ཞིང་བརྐྱང་བས་ཀུན་བྲེད་པའམ་སྐྲག་པར་
བྱེད་ཅིང་། བརྡའ་མི་ཕྲད་པ་སྟེ་དེའི་སྐད་མི་ཤེས་པའི་སྐད་ཆེན་ཙམ་ཞིག་འདོན་པར་
བྱེད་པར་ཟད་དོ། །ཕྱིའི་གནོད་པ་ནི། སྡུག་བསྔལ་ཆེན་པོ་དེ་ལས་ཐར་བར་འདོད་
པས་དེ་དག་ཡང་དང་ཡང་དུ་ལྕགས་ཁང་དེ་ཡི་སྒོ་ཕྱེ་བའི་གསེབ་གཞན་མཐོང་ནས་ཐག་
རིང་དུ་ཅི་ཞིག་ལྟར་ཏེ་སྟབས་ལེགས་ཀྱིས་འབྱེར་བ་སྟེ་བྱོལ་ནས་སོང་བ་ན། གང་གི་ཚེ་
ན་ལས་ཀྱི་དབང་གིས་སྒོ་འཕར་ཏེ་སྒོ་གླེགས་དམ་པོས་སྒོ་དེ་ཡང་ཤུགས་ཀྱིས་བཅད་པར་
འགྱུར་བ་དེའི་ཚེ། ཡི་མུག་སྟེ་ཐབས་ཟད་ནས་བཟོད་རླག་མེད་པའི་སྡུག་བསྔལ་གཞན་
ཡང་འབྱུང་བར་འགྱུར་ཞིང་། ཡང་མདའ་ཆེན་པོ་རྣོ་བའི་ཚོགས་དམར་འབར་བ་ཆར་
བཞིན་དུ་འབབ་པའི་རྗེས་ལ་ཡང་། དམྱལ་བའི་སྲུང་མས་དབྱུག་པས་བཏབ་ཅིང་མཆི་
མ་འཛག་བཞིན་དུ་ལྕགས་བཞུས་པའི་ལྕགས་ཞུན་གྱི་ཁུ་བ་མེ་སྟག་འབར་བའི་རྒྱུན་ཕྲེང་བ་
ལྟ་བུས་འཁྲིགས་པ་ཁ་ལ་ལྟུད་ཅིང༌། ཁ་དང་སྣ་དང་རྣ་བའི་བུག་དག་ནས་དུད་འཐུལ་
གྱེན་དུ་འབྱུང་བས། མིག་དང་ཀླད་སྤྱིས་དག་ཇི་སྲིད་རྡོལ་གྱི་བར་དུ་ཀུན་སྲེག་པར་བྱེད་
ཅིང་། ཀླད་པའི་རྒྱུས་ལ་འབར་བའི་མེ་ལྕེ་སྨུག་ནག་ཚོགས་ཏེ་དམར་སེར་འཕྲོ་བའི་མེ་
༢03



དེ་ཁྲོས་པ་ལྟ་བུར་གྱུར་ནས་དེའི་ལུས་ཕུང་ལ། དཔེར་ན་བུད་ཤིང་སྐམ་པོ་གཅེར་བ་སྟེ་
སྤངས་པ་ལ་མེ་སྦར་བ་བཞིན་དུ་མཆེད་ཅིང་འཕེལ་བར་འགྱུར་ཞེས་པའོ། །འདིའི་ཀླད་
སྤྲིས་ནི་ཀླད་ཤུན་ཡིན་ནམ་སྙམ། ཀླད་རྒྱས་ནི། རྩ་བའི་དཀའ་འགྲེལ་ལས། ཐོད་
པ་ཡང་ཡིན་ལ་ཀླད་རྒྱས་ཀྱང་ཡིན་པས་མགོ་བོའི་ཀླད་པའོ། ། ཞེས་དང་། མངོན་
བརྗོད་འཆི་མེད་མཛོད་ལས། ཀླད་པ་དང་ནི་ཀླད་རྒྱས་དང་། ། ཞེས་དང་། དེའི་
འགྲེལ་བ་འདོད་འཇོའི་བ་མོ་ལས། མ་སྟིཀྐ་ཀླད་རྒྱས་སམ་ཀླད་པ་སྟེ། མགོ་བོ་ལས་
བྱུང་བ་མང་གྱི་གོང་བུ་ལྟ་བུ་གྷོ་བི་ཞེས་གྲགས་པའོ། །ཞེས་དང༌། ཡང་སྨན་དཔྱད་ཡན་
ལག་བརྒྱད་པར། མདངས་དང་ཀླད་རྒྱས་ཁུ་ཆུ་ནི། །ཞེས་པའི་ཀླད་རྒྱས་ཞེས་པ་དེ་ལྷ་
བ་ཡིན་པར་རང་འགྲེལ་ལས་བཤད་ཅེས་བཻ་ཌཱུར་སྔོན་པོ་ལས་བྱུང་བ་ལྟར་ན། ཀླད་པ་
དང་། ལྷ་བ་ལ་འཇུག་པ་དང་། བསླབ་བཏུས་སུ་མདོ་དྲངས་པ་ལས། ལུས་འདི་ལ་
རྐང་མཐིལ་ཡན་ཆད་ཀླད་ རྒྱུས་མན་ཆད་སེན་མོ་དང་ སྤུ་དང་པགས་པ་ལ་ཐུག་ པ་མི་
གཙང་པ་རྣམ་པ་སྣ་ཚོགས་ཀྱིས་གང་སྟེ། ལུས་འདི་ལ་ཡོད་པ་ནི་སྐུ་དང་སྤུ་ནས་ཀླད་པ་
དང་ཀླད་རྒྱུས་དང་མིག་གི་རྫུ་མ་དང་རྣ་ལྤགས་ཀྱི་བར་དག་གོ། ཞེས་དང་། སློབ་
སྤྲིངས་རྩ་བའི། མིག་དང་ཀླད་སྤྲིས་རྡོལ་གྱི་བར་དུ་ཀུན་སྲེག་ཅིང་། ཞེས་པ་ལྟ་བུའི་
ཀླད་སྤྲིས་ལ་ཀླད་དཀྲིས་ཞེས་ཀྱང་བྱུང་བ་དང་། ཡང་ལམ་རིམ་མཆན་བུར། ཀླད་པ་
ལས་བྱུང་ ཞིང་ བབས་ པ་ ཅིག་ ཡིན་ ནམ་ གསུངས། ཞེས་ བྱུང་ བ་དག་ ལ་ དཔག་ན།
ཀླད་ཤུན་དང་། ཀླད་པ་ལས་བྱུང་བའི་སྤགས་རྫས་ཞིག་ལ་འཇུག་པ་འདྲ་བས་སྐབས་
ཐོབ་ཀྱིས་དོན་དུ་མར་གོ་དགོས་པར་མངོན་ནོ། །ད་ནི་ལམ་གྱི་གེགས་དེ་དག་གི་སྤྱིའི་དོན་
བསྡུ་བ་ནི། སྐྱེ་བོ་དེ་སྲོག་རི་གཟར་ཀླུང་གི་ཆུ་ལྟར་གཡོ། །དམྱལ་བཱི་མེ་ཡང་དེར་ཟད་ཚ་
བའང་དེར་ཟད་དེ། ། ལས་རྣམས་ཇི་ལྟར་ཐམས་ཅད་ཤིན་ ཏུ་མི་ཟད་པ། ། སྣང་བར་
འགྱུར་བ་དེ་ལྟར་ཡོངས་སུ་སྒྱུར་བར་བྱེད། །ཅེས་སོ། ། དམྱལ་བའི་སྐྱེ་བོ་དེ་དག་གི་སྲོག་
ནི་རི་གཟར་ལས་བབ་པའི་ཀླུང་གི་ཆུ་ལྟར་སྐད་ཅིག་གིས་གཡོ་ཞིང༌། དམྱལ་བའི་མེ་ཇི་
ལྟ་བ་བཞིན་དུ་དེའི་སེམས་ཅན་ཡང་དེར་ཟད་ལ། མེ་དེའི་ཚ་བ་ཇི་ལྟ་བ་བཞིན་དུའང་
སེམས་ཅན་ཡང་དེར་ཟད་དེ། དེ་ཅིའི་ཕྱིར་ཞེ་ན། མ་དག་པའི་ལས་རྣམས་ཇི་ལྟར་
སྨོན་པ་ན་ཐམས་ཅད་ཤིན་ཏུ་མི་བཟད་པའི་རང་བཞིན་ཅན་དུ་སྣང་བར་འགྱུར་བ་ནི།
406



ལས་དེ་དག་གིས་དེ་ལྟར་ཡོངས་ སུ་སྒྱུར་བར་བྱེད་པ་ཡིན་གྱི་དོན་དམ་ པར་མེད་ཅེས་
པའོ། །དེ་ལྟར་དམྱལ་བའི་སྡུག་བསྔལ་བསྟན་ཟིན་ནས་དུད་འགྲོའི་སྡུག་བསྔལ་མདོ་ཙམ་
སྟོན་པ་ནི། སྐྱེ་བོ་རང་གི་ལས་ཀྱིས་དབང་མེད་༢ ཆལ་སྤྱོད་པ། །བརྒྱ་ལ་སྡིག་གནས་
དམྱལ་བ་དག་ནས་ཐར་ན་ཡང་། །འཇིག་རྟེན་འགྲོ་བ་མཐའ་དག་བྱེ་བ་འཕྱེས་རྣམས་
སུ། ། མི་ཡི་དངོས་པོ་ཤིན་ཏུ་རྙེད་པར་དཀའ་བ་ཉིད། ། གལ་ཏེ་ཀླ་ཀློ་དམྱལ་བའི་སྲུང་
དང་སྤྱོད་མཚུངས་སམ། །དུད་འགྲོ་ཕན་ཚུན་ཟ་བར་བྱེད་པའི་ནང་དག་ཏུ། །སྐྱེ་བོ་ཐོབ་
པར་གྱུར་ན་གང་གི་ཕྱིར་ཡང་ནི། །གཡང་དུ་ལྷུང་བར་འགྱུར་བའི་ངང་ཚུལ་དེ་ཉིད་
བསྟེན། །ཞེས་སོ། ། སོ་སོ་སྐྱེ་བོ་གང་དག་རང་གི་ལས་ངན་པའི་བག་ཆགས་ཀྱིས་རང་
དབང་མེད་པར་ཚུལ་འཆལ་སྤྱོད་པ་སྟེ་མི་དགེ་བ་སྤྱོད་པས། བརྒྱ་ལ་སྟེ་ནམ་ཞིག་ན་
སྡིག་པའི་གནས་དམྱལ་བ་དག་ནས་ ཕར་ན་ཡང་། འཇིག་རྟེན་ན་འགྲོ་བའི་དབྱེ་བ་
མཐའ་དག་པ་སྟེ་གྲངས་ལས་འདས་པ་ཡོད་པས། བྱེ་བ་སྟེ་ཤིན་ཏུ་མང་པོ་དེའི་ནང་
ནས་ཕྱེད་དེ་ཕལ་ཆེ་བ་དག་ངན་འགྲོ་རྣམས་སུ་སྐྱེ་བར་འགྱུར་བས། མི་ཡི་དངོས་པོ་
ཤིན་ཏུ་རྙེད་པར་དཀའ་བ་ཉིད་དེ་ཁོ་ན་ཡིན་ནོ། ། ཞེས་པ་སྟེ། དཔེ་ཁ་ཅིག་ཏུ་བྱེ་བ་
འཕྱེས་རྣམས་སུ་ཞེས་པ་ལ་ཕྱེད་ཅེས་ཡོད་པ་མཐོང་ནས་དེའི་ལུགས་སུ་བྱས་ནས་བྲིས་པ་
ཡིན་གྱི། སྡེ་དེ་ག་བསྟན་འགྱུར་ནང་གི་རྩ་བ་དང་རྒྱ་འགྲེལ་གཉིས་དང་བཅས་གསུམ་
ཆར་ལས་འཕྱེས་ཞེས་བྲིས་འདུག་པས། དེ་ལྟར་ན་ལྟོ་འཕྱེ་རྣམས་སུ་སྐྱེ་བར་འགྱུར་ཟེར
རྒྱུ་ཡིན་ནམ་གཏོལ་ཅི་ཡང་མ་བྱུང་ངོ་། །གལ་ཏེ་མིར་སྐྱེ་ན་ཡང་ཐ་ཆད་ཀླ་ཀློ་ལྟ་བུའི་ནང་
དུ་སྐྱེ་བར་འགྱུར་ན་མིར་མ་སྐྱེས་པ་དང་ཁྱད་པར་མེད་དེ། དེ་ལྟ་བུ་ནི་དམྱལ་བའི་སྲུང་
མ་དང་སྤྱོད་པ་མཚུངས་སམ་སྙམ་པས། དེས་ན་དལ་འབྱོར་ཚང་བའི་མི་ཉིད་ཤིན་ཏུ་
དཀའ་བ་ཡིན་ནོ། །གལ་ཏེ་དུད་འགྲོ་ནང་ཕན་ཚུན་ཐ་བར་བྱེད་པའི་ནང་དག་ཏུ་སྐྱེ་བ་
འཐོབ་པར་འགྱུར་ན་དེ་ལས་ཐར་ནས་མིང་སྐྱེ་བ་ཤིན་ཏུ་དཀའ་སྟེ། དུད་འགྲོར་ལན་
ཅིག་སྐྱེས་པ་གང་གིས་ཕྱིར་ཡང་ངམ་སླར་ཡང་ནི་ངན་འགྲོའི་གཡང་དུ་ལྟུང་བར་འགྱུར་
བའི་ངང་ཚུལ་དེ་ཉིད་བསྟེན་དགོས་སོ། །ཞེས་པ་སྟེ་ལམ་སྒྲུབ་པའི་གེགས་བཤད་ཟིན་
ཏོ། །སྨྲས་པ། དང་པོའི་མཁན་པོ་ཨ་ནུས་མ་བརྩམས་པའི། ། མ་གྲགས་ཡི་གེ་དག་ཀྱང་
མཐོང་བས་ན། ། རྩ་བའི་ཚིག་ལ་ཕྱི་སྣོན་བྱེད་དགོས་བྱུང་། ། དེ་ཕྱིར་རང་གི་བློ་བཟོ་
407



འབའ་ཞིག་ གིས། །ཕྱི་མོར་ཡོད་པ་དག་ཀྱང་བསུབས་པར་བྱས། ། མེད་ པ་གསར་དུ་
བཅུག་ པ་མང་མཆིས་པས། ། དྲན་དབང་མདུན་སར་དབྱུང་བར་མི་ནུས་པའི། ། ཅལ་
ཅོལ་ཡོད་ཅེས་གསོང་བོའི་ཚིག་གིས་གདམས། །ཞེས་པ་ནི་བར་སྐབས་ཀྱི་ཚིགས་སུ་བཅད་
པའོ། །
གསུམ་པ་ལམ་སྒྲུབ་པའི་རྟེན་ནི། གང་ཞིག་ཐོབ་ནས་སྐྱེ་བའི་རྒྱུ་མཚོ་མཐར་
འབྱིན་ཅིང་། །བྱང་ཆུབ་མཆོག་གི་ས་བོན་དགེ་བའང་འདེབས་འགྱུར་བ། །ཡིད་བཞིན་
ནོར་བུ་བས་ཀྱང་ཡོན་ཏན་ལྷག་པ་ཡི། །མི་ཉིད་དེ་ནི་སུ་ཞིག་འབྲས་བུ་མེད་པར་བྱེད། །
ཅེས་ སོ། ། གང་ཞིག་གིས་དལ་འབྱོར་དེ་ཐོབ་ནས་འཁོར་བར་སླར་སྐྱེ་བར་འགྱུར་བའི་
རྒལ་དཀའ་ རྒྱ་མཚོ་ལྟ་བུ་དེ་མཐར་འབྱིན་ཅིང་། བྱང་ཆུབ་མཆོག་གི་ས་བོན་སེམས་
བསྐྱེད་དང་འང་སྒྲས་རྒྱལ་སྲས་ཀྱི་སྤྱོད་པའི་དགེ་བ་གཞན་ཡང་གསར་དུ་འདེབས་པར་
བྱེད་ཅིང་། བཏབ་ཟིན་མི་ཉམས་པར་འགྱུར་བའི་དལ་འབྱོར་ཡིད་བཞིན་གྱི་ནོར་བུ་
བས་ཀྱང་ཡོན་ཏན་ལྷག་པའི་མི་ཉིད་དེ་ནི་སེམས་དང་ལྡན་པ་སུ་ཞིག་འབྲས་བུ་མེད་པར་
བྱེད་ཅེས་པའོ། ། །
བཞི་བ། བསྒྲུབ་བྱའི་ལམ་བཤད་པ་ལ་བཞི། བསྒྲུབ་བྱའི་ལམ་དངོས་དང༌།
དེ་བསྒྲུབ་པའི་ གནས་དང་། ལམ་ སྒྲུབ་ པའི་བར་ཆད་དང་། ལམ་གྱི་རང་ བཞིན་
གཏན་ལ་ཕབ་པའོ། །དང་པོ་ནི། བདེ་གཤེགས་ལམ་བསྟེན་འགྲོ་བ་འདྲེན་པར་ཆས་
གྱུར་ཅིང་། སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པ། །ལམ་དེ་ལྷ་དང་ཀླུ་ཡིས་
མི་རྙེད་ལྷ་མིན་དང་། ། མཁའ་ལྡིང་རིག་ འཛིན་ མི་ འམ་ ཅི་ དང་ལྟོ་འཕྱེ་མིན། ། མི་ཡི་
དངོས་པོ་ཤིན་ཏུ་རྙེད་དཀའ་རྙེད་གྱུར་ནས། །དོན་དུ་བརྣག་པ་གང་ཡིན་དེ་ནི་བརྟུན་ཏེ་
བསྒྲུབ། ། མར་མེའི་མེ་ལྕེ་ཤུགས་དྲག་རླུང་གིས་བསྐྱོད་་པ་ལྟའི། ། ཚེ་ནི་སྐད་ཅིག་གནས་
པའི་གདེངས་ཡང་ཡོད་མ་ཡིན། །འདི་ནི་སང་བྱ་འདི་ནི་ཐང་ཅིག་འོག་ཏུ་བྱ། །འདི་ནི་
དེའུ་རུ་བྱ་ཞེས་སྐྱེ་བོ་སེམས་པ་ན། །གཤིན་རྗེ་བེ་ཅོན་ནག་ཐོགས་ཟུར་གྱིས་ལྟ་བ་ཡིས། །
མིག་རྩ་དམར་ཁྲོས་མ་རངས་གད་མོས་རེ་སྙམ་འདེབས། ། སོས་ཀ་མེ་ཏོག་རྒྱས་པའི་དུས་
འདི་འབྱུང་བར་འགྱུར། །ཟླ་བ་གསལ་བས་མཚོན་པའི་སྟོན་དུས་འདི་འབྱུང་ཞེས། །སྐྱེ་
བོ་ ཐམས་ཅད་དགའ་འགྱུར་བདག་གི་ཚེ་འདི་ནི། ། ཟད་ པར་འགྱུར་ཞེས་ ཤིན་ ཏུ་ མི་་
408



དགར་འགྱུར་བ་མེད། ། ཅེས་གསུངས་སོ། ། ལམ་རིམ་དུ་བདེ་གཤེགས་ལམ་རྟེན་ཞེས་
ཕུལ་མེད་པའི་ར་རྟེན་ཡོད་ཅིང་། སྐབས་འདིའི་རྩ་བར་ལམ་བསྟེན་ཞེས་ཕུལ་ཅན་གྱི་ས་
བསྟེན་བྱུང་བས། དེས་ན་ལམ་རིམ་མཆན་ལས་བྱུང་བ་ནི། ལམ་གཞན་བསྒྲུབ་པ་
དང་ཡོན་ཏན་སྐྱེ་བ་ལ་མིའི་རྟེན་དང་རྟེན་གཞན་ལ་ཁྱད་པར་ཡོད་པར་མ་ཟད། དང་
པོར་སེམས་བསྐྱེད་པའི་སྐབས་ཉིད་ནས་མིའི་རྟེན་ལ་ སེམས་བསྐྱེད་སྟོབས་ཆེན་སྐྱེ་བའི་
ཚོད་ཙམ། འགྲོ་བ་གཞན་ལྷ་ཀླུ་སོགས་ལ་མེད་ཅེས་སྟོན་པ་ནི། བདེ་བར་གཤེགས་
པའི་སར་འགྲོ་བའི་ལམ་སྦྱིན་སོགས་རྒྱལ་སྲས་ཀྱི་སྤྱོད་པ་ཐམས་ཅད་ཀྱི་རྟེན་འགྲོ་བ་མ་
ལུས་པ་མྱུར་དུ་སངས་རྒྱས་ཀྱི་སར་འདྲེན་པར་ཆས་པར་འགྱུར་ཅིང་། དེ་ཡང་རང་
གཅིག་པུས་ཁུར་ཁྱེར་བའི་སེམས་ཀྱི་སྟོབས་ཆེན་པོ་དང་ལྡན་པའི་སེམས་བསྐྱེད་དེ། མི་
ཡིས་རྟེན་ལ་རྙེད་པ་གང་ཡིན་པ་འདི་ལམ་དེ་འདྲ་ལྷ་དང་ཀླུ་ཡིས་རྙེད་པ་མིན་ལ་ལྷ་མིན་
དང་མཁའ་ལྡིང་རིག་འཛིན་མིའམ་ཅི་དང་ལྟོ་འཕྱེས་ཀྱང་རྟེན་དེ་ལ་རྙེད་པ་མིན་ཞེས་བྱུང་
ངོ༌། ། རྩ་བ་ལྟར་ན་བདེ་བར་གཤེགས་པའི་ལམ་བསྟེན་པའི་འགྲོ་བ་རྣམས་འདྲེན་པར་
ཆས་པར་གྱུར་ཅིང་ཞེས་ཟེར་རྒྱུ་ཡིན་ནམ། ཡང་རྣམ་པ་གཅིག་ཏུ་ན་འདིའི་འགྲེང་བུ་དེ་
མེད་པར་བྱས་ཏེ་བསྟན་ པའི་དོན་དུ་བཤད་ན། བདེ་བར་གཤེགས་ པས་ ཐར་བར་
བགྲོད་པའི་ལམ་གདུལ་བྱ་ལ་བསྟན་པའི་སྒོ་ནས་འ གྲོ་བ་རྣམས་འདྲེན་པར་ཆས་པར་གྱུར་
ཅིང་། ལམ་དེ་སྒོམ་པའི་སེམས་ཀྱི་སྟོབས་ཆེན་པོ་དེ་འདྲ་མི་ཡིས་རྙེད་པ་མ་གཏོགས་
འགྲོ་བ་གཞན་གྱིས་མི་རྙེད་པས། དེས་ན་མི་ཡིས་རྙེད་པ་གང་ཡིན་པའི་སེམས་ཀྱི་སྟོབས་
ཆེན་པོ་དང་ལྡན་པའི་ལམ་དེ་ལྷ་དང་ཀླུ་ཡིས་མི་རྙེད་ཅེས་སོགས་སུ་འགྲེལ་བའི་སྒོ་གཅིག་
ཀྱང་ཡོད་དམ། ཡང་ན་བདེ་བར་གཤེགས་པས་སོ་སོར་ཐར་བའི་སྡོམ་པ་བསྟེན་པའི་སྒོ་
ནས་འགྲོ་བ་འདྲེན་པར་ཆས་པར་གྱུར་ཅིང་། སོ་ཐར་སྡོམ་སེམས་ཀྱི་རྟེན་སྟོབས་ཆེན་དེ་
འདྲ་མི་ཡིས་རྙེད་པ་གང་ཡིན་པའི་སོ་ཐར་གྱི་ལམ་དེ་ལྷ་དང་ཀླུ་ཡིས་མི་རྙེད་སོགས་སུ་
འགྲེལ་རྒྱུ་ཡིན་ནམ་དཔྱད་པར་འཚལ། དེའི་ཕྱིར་མི་ཡི་དངོས་པོ་ཤིན་ཏུ་རྙེད་དཀའ་བ་
རྙེད་པར་གྱུར་ནས་ཐར་བ་ཐོབ་པའི་དོན་དུ་བརྣག་པ་སྟེ་བསམ་ནས་བླངས་པའི་སྡོམ་པ་
གང་ཡིན་དེ་ནི་བརྟེན་པ་སྟེ་བརྩོན་འགྲུས་བསྐྱེད་པར་བྱས་ཏེ་མྱུར་དུ་བསྒྲུབ་དགོས་ཏེ།
མི་ཡི་ཚེ་དེ་ནི་མར་མེའི་མེ་ལྕེ་ཤུགས་དྲག་རླུང་གིས་བསྐྱོད་པ་ལྟ་བུའི་ཚེ་དེ་ནི་སྐད་ཅིག་ཀྱང་
409



གནས་པའི་གདེང་ཡང་ཡོད་པ་མ་ཡིན་པས། སྐྱེ་བོ་རྣམས་བྱ་བ་འདི་ནི་དེང་གི་དུས་སུ་
བྱའོ་འདི་ནི་ཐད་ཅིག་འོག་ཏུ་སྟེ་སང་ཉིན་བྱའོ་འདི་ནི་དེའུ་རུ་སྟེ་སང་གི་ཡང་ཕྱིས་ཉིན་
པར་བྱའོ་ཞེས་སྐྱེ་བོས་ལོང་ཡོད་པར་སེམས་པ་ན། གཤིན་རྗེ་བེ་ཅོན་ནག་པོ་ལག་ན་
ཐོགས་པ་དེས་མིག་ཟུར་གྱིས་ཏེ་མིག་ལོག་གིས་ལྟ་བའི་མིག་རྩ་དམར་པོར་ཁྲོས་པའི་ཉམས་
ཀྱིས་མ་རངས་པའི་གད་མོས་ད་རེ་ཡིན་སྙམ་པ་འདེབས་པར་འགྱུར་རོ། ། ཡང་སྐྱེ་བོ་
རྣམས་ད་ལྟ་སོས་ཀ་མེ་ཏོག་རྒྱས་པའི་དུས་འདི་བྱུང་བར་གྱུར་ཅེས་དགའ་ཞིང༌། སླར་
ཟླ་བ་གསལ་བས་མཚོན་པའི་སྟོན་དུས་དེ་འབྱུང་བར་འགྱུར་ཞེས་སྐྱེ་བོ་ཐམས་ཅད་དགའ་
བར་འགྱུར་མོད། བདག་གི་ཚེ་འདི་ནི་དེ་ལྟར་དུ་ཡང་ཟད་པར་འགྱུར་ཞེས་ཤིན་ཏུ་མི་
དགའ་བར་འགྱུར་བ་སུ་ལའང་མེད་དོ། །ཞེས་པའོ། །
གཉིས་པ། ལམ་དེ་སྒྲུབ་པའི་གནས་བཤད་པ་ནི། ཟླ་བའི་དཀྱིལ་འཁོར་རྒྱས་
པ་ཉེ་བར་བརྒྱན་བྱས་ཤིང་། ། སྐེད་འཆིངས་ཆར་ཆེན་སྤྲིན་གྱི་འཁྲིགས་པས་འཁྱུད་གྱུར་
པ། །རི་རྩེའི་ནགས་ཀྱི་མཐོང་དེར་ཆགས་པ་མེད་པ་ནི། །རླུང་ལྟར་གཡོ་བའི་རང་བཞིན་
ཚེ་གཏུགས་སྐལ་བ་ཆེ། །ནགས་མཐོངས་རི་དྭགས་རྒྱུ་བའི་ཚོགས་ཀྱིས་བསྟེན་བྱས་པ། །
ཀུན་ནས་ཉམས་དགའ་བཟང་པོ་དེར་ནི་སྐྱིད་པ་གང་། །དེ་ཅི་དགའ་བའི་ནགས་ཚལ་ལྷ་
མོའི་ཉམས་བག་ཏུ། ། ཐེལ་གྱིས་འབེབ་པའི་རྡོ་ལེབ་ཅན་ལ་ཡོད་འགྱུར་སྙམ། །ནགས་
ཀླུང་ཆུ་གཙང་དོགས་ཀྱི་དབེན་པ་སྐྱིད་པ་གང་། །དེ་ཅི་ལྷ་ཡི་བུ་མོ་དྲི་ཞིམ་བྱུགས་པ་ཡི། །
ལན་བུའི་རྒྱུན་དུ་ཐོགས་པའི་རྒྱུ་ ལྡན་མེ་ཏོག་ཚོགས། ། མཛེས་པའི་ཟིལ་ནོན་ལྷ་ཡི་ཆུ་
ལའང་ཡོད་འགྱུར་རམ། ། རྩ་བ་འབྲས་བུ་ཤུན་པ་ལོ་མ་ཕུན་སུམ་ཚོགས་པའི་ལྗོན་ཤིང་
ལྡན། །ནགས་ཚལ་ལྟོས་མེད་རི་བོའི་ཆུ་རྒྱུན་བསིལ་འབབ་ཆགས་པ་མེད་པའི་གནས། །
ཆུ་ཀླུང་ཡངས་པའི་མཐའ་རུ་འབྲས་བུ་མེ་ཏོག་ལྷུང་བས་བརྒྱན་ པ་ཡི། །ཉམས་དགའ་
བས་མཐའ་ཅི་ཞིག་མེད་དེ་དམྱལ་སྡོང་ཁྱིམ་གྱིས་བསླུས་ཏེ་སྡོད། །རི་སུལ་ཡངས་པར་སྐྱེ་
བོ་བུན་ལོན་མེད་པས་རབ་བདེ་བ། །ཉེར་སྤྱོད་རྒྱུ་ཆེན་ནགས་ཚལ་སྔོ་འཁྲུངས་ཕྲེང་བར་
སྦྲེངས། །ཆུ་ངོགས་སྙན་པ་ཕུ་ཆུའི་རྒྱུན་སྒྲ་རྔ་ལྟར་སྙན་པ་ཡིས། །བདག་ཅག་ཉོན་མོངས་
ཡུལ་མ་ཡིན་ཞེས་འདོན་ལ་སྒྲོགས་པ་བཞིན། ཞེས་སོ། ། དེ་ཡང་ཟླ་བའི་དཀྱིལ་འཁོར་
རྒྱས་པའི་འོད་ཀྱིས་ཉེ་བར་བརྒྱུན་པར་བྱས་ཤིང་། རི་གང་གི་སྐེད་པ་འཆིང་པར་བྱེད་
410



པའི་ཆར་ཆེན་འབེབས་པའི་སྤྲིན་གྱི་ཚོགས་འཁྲིགས་པས་འཁྱུད་པར་གྱུར་པའི་རི་རྩེའི་
ནགས་ཀྱི་མཐོངས་ཏེ་དཀྱིལ་དེར། འདོད་ཡོན་ལ་ཆགས་པ་མེད་པར་ནི་རླུང་ལྟར་གཡོ་
བའི་རང་བཞིན་ཅན་གྱི་ཚེ་འདི་གཏུགས་ནས་འཆི་རྒྱུ་བྱུང་ན་སྐལ་བ་ཆེས་བཟང་ཞེས་པ་
སྟེ། རི་སྐེད་ལ་ར་མགོ་ཅན་བྲིས་པ་ཤིན་ཏུ་མང་ཡང་ས་སྐེད་བྲི་བ་ཁོ་བོའི་ལུགས་སོ། །
ནགས་ཀྱི་མཐོངས་དེ་ལ་ནི་རི་དྭགས་སྣ་ཚོགས་རྒྱུ་བའི་ཚོགས་གྱིས་བསྟེན་པར་བྱས་པས་སྒོ་
ཀུན་ནས་ཡིད་ལ་ཉམས་དགའ་བཟང་པོ་སྐྱེད་པར་བྱེད་པའི་དབེན་པ་དེ་ལ་ནི་སྐྱིད་པ་
གང་ཡོད་པ་དེ་ཅི་འདྲ་ཞེ་ན། དགའ་བའི་ནགས་ཚལ་དེ་སུམ་ཅུ་རྩ་གསུམ་པའི་ལྷའི་
དགའ་ཚལ་དུ་རྩ་བའི་ལྷ་མོའི་ཉམས་བག་ཏུ་སྟེ་རྩེད་དགའི་བདེ་བར་བག་ཆེར་མཐུན་
ཞིང་། ཐེལ་གྱིས་འབེབས་པ་སྟེ་རྩེད་དགའི་ཡུལ་དུ་རྗེས་སུ་མཐུན་པས་འབེབས་པའི་
ཨར་མོ་ནིག་གི་རྡོ་ལེབ་ཅན་ལ་རྩེ་བའི་ལྷ་དག་ལ་ཡོད་པར་འགྱུར་སྙམ་ཞེས་བཀྲལ་མོད།
སྤྱིར་ཉམས་བག་ཅེས་ པའི་ཉམས་དེ་ཉམ་ཐག་པ་ལ་དཔག་ན་ཡང་འཇུག་མི་ཐོབ་སྙམ་
ཞིང་། ཉམས་མྱོང་ལ་བསམ་ན་ཐོབ་དགོས་པ་འདྲ་བ་དང་། ཐེལ་ཞེས་པའི་ཡི་གེ་མང་
པོ་མ་མཐོང་མོད། འོན་ཀྱང་ལྷ་ལས་ཕུལ་བྱུང་གི་བསྟོད་པ་ལས། ཟླ་བའི་དཀྱིལ་
འཁོར་ཐེལ་གྱི་འོད་ཟེར་གོས་ཅན་ས་སྟེང་མཐའ་དག་ཐོབ། ། ཅེས་བྱུང་ཞིང་དེའི་འགྲེལ་
བ་ཤེས་རབ་གོ་ཆས་མཛད་པ་ལས། ཟླ་བའི་དཀྱིལ་འཁོར་རྫོགས་པའི་འོད་ཟེར་གྱིས་
ཁྱབ་པའི་ས་སྟེང་མ་ལུས་པ་མཐའ་དག་ཐོབ་ཅེས་བྱུང་བས་དེ་ལྟར་ན་རྫོགས་པའི་དོན་
ཡིན་ནམ། ཡང་ན། བློ་སྦྱོང་ལེགས་བཤད་ཀུན་འདུས་ལས། དེའང་ཞར་ཞོར་གྱིས་
མི་ཐུལ་བས་འདི་ཐུལ་བ་ལ་ཐེལ་བོར་སྦྱང་དགོས་ཏེ་ཞེས་བྱུང་བ་ལྟར་ན་ཐེལ་གྱིས་བབ་པ་
ནི་གཙོ་བོར་བབ་པའི་དོན་ཡིན་ནམ་ སྙམ་མོ། །ཡོད་འགྱུར་སྙམ་ཞེས་བྱུང་ཡང་འདས་
ཚིག་ཡིན་པས་ཏམ་ཞེས་པ་དག་པར་སེམས་སོ། ། ཆ་རྐྱེན་ལ་བསྔགས་པ་ནི། ནགས་དེ་
ན་ཆུ་ཀླུང་ཡོད་ཅིང་ཆུ་དེ་ཡང་སྲོག་ཆགས་དང་རྙོག་མས་གཙང་ཞིང་ཆུ་དེའི་ངོགས་ཏེ་
འགྲམ་གཉིས་ཀྱི་འཇུག་ས་ཤིན་ཏུ་བདེ་ཞིང་འདུ་འཛིས་དབེན་པ་དེའི་སྐྱིད་པ་གང་དེ་ཅི་
ལྟར་ཞེ་ན། ལྷ་ཡི་བུ་མོ་དག་ལུས་ལ་དྲི་ཞིམ་པོས་བྱུགས་པའི་མགོ་བོའི་ལན་བུའི་རྒྱུན་དུ་
ཐོགས་པའི་ལྷ་ཡི་བུ་མོ་དེ་དག་ཁྲུས་ལ་འཇུག་པའི་གནས་དེ་ནི། རྒྱུན་ལྡན་ཏེ་སུམ་ཅུ་རྩ་
གསུམ་པའི་མཚེའུ་དལ་གྱིས་བབ་པ་དེའི་མཛེས་པས། སྤྱིར་མེ་ཏོག་ཚོགས་ཀྱི་མཛེས་
411



ནམ
པའི་དཔལ་ཟིལ་གྱིས་གནན་ནུས་པའི་ལྷ་ཡི་ཆུ་ལའང་ཡོད་འགྱུར་རམ་ཞེས་པའམ། རྒྱུ་
ལྡན་ཞེས་པ་ལྟར་ན་ལྷ་ཡི་བུ་མོ་དྲི་ཞིམ་བྱུགས་པའི་ལན་བུའི་རྒྱན་དུ་ཐོགས་པའི་མེ་ཏོག་དེ་
དང༌། སྤྱིར་མཛེས་པའི་རྒྱུ་ཕུན་སུམ་ཚོགས་པ་དང་ལྡན་པའི་ཐང་སྐྱེས་ཀྱི་མེ་ཏོག་ཚོགས་
ཕན་ཚུན་འདྲེས་པར་གྱུར་པས་མཛེས་པ་དེའི་མདངས་ཟིལ་གྱིས་གནོན་པའི་ལྷ་ཡི་ཆུ་
ལའང་ཡོད་འགྱུར་རམ་ཟེར་རྒྱུ་ཡིན་ནམ། ཆོས་ཤེས་ཀྱི་འགྱུར་ལྟར་ན། ལན་བུའི་
རྒྱན་དུ་ཐོགས་པའི་མེ་ཏོག་ཚོགས་མཛེས་པ། །ཟིལ་གནོན་རྒྱུན་ལྡན་ལྷ་ཡི་ཆུ་ལའང་ཡོད་
འགྱུར་རམ། ། ཞེས་པའི་འགྱུར་ཞིག་ཀྱང་ཐོབ་པར་མངོན་ནོ། ། ཤིང་ལ་བསྔགས་པ་ནི།
དབེན་པ་དེ་ན་རྩ་བ་འབྲས་བུ་ཤུན་པ་ལོ་མ་ཕུན་སུམ་ཚོགས་པའི་ལྗོན་ཤིང་དང་ལྡན་པའི་
ནགས་ཚལ་སུ་ལའང་ལྟོས་མེད་དུ་ལོངས་སྤྱད་པས་ཆོག་པ་ཡོད་ཅིང་། རི་བོའི་ཆུ་རྒྱུན་
བསིལ་བ་འབབ་པའི་ཆགས་པ་མེད་པའི་གནས་ཀྱི་ཆུ་ཀླུང་ཡངས་པའི་མཐའ་རུ་འབྲས་བུ་
དང་མེ་ཏོག་ལྷུང་བས་བརྒྱན་པའི། དེ་འདྲའི་ཉམས་དགའ་བའི་བས་མཐའ་ཅི་ཞིག་སྟེ་
དེ་འདྲ་བ་ཅིའི་ཕྱིར་གཅིག་མེད་དེ་ཤིན་ཏུ་ཡོད་པས་དེར་མི་སྡོད་པར་དམྱལ་བའི་སྡོང་པོ་
ལྟ་བུའི་མཆི་བྲང་གི་བྲིད་པས་བསླུས་ཏེ་ཅིའི་ཕྱིར་སྡོད་ཅེས་པའོ། །དེ་དག་གི་དོན་བསྡུས་
པ་ནི། དེ་ལྟ་བུ་རི་སུལ་ཡངས་པར་ཏེ་ངམ་གྲོག་མ་ཡིན་པར་སྐྱེ་བོ་བུན་ལོང་སྟེ་ཕར་འགྲོ་
ཚུར་འོང་གི་ལྷབ་ལྷུབ་མེད་པས་རབ་བདེ་བ་སྟེ་ཤིན་ཏུ་དྲི་མ་མེད་པའི་ཉེར་སྤྱོད་རྒྱ་ཆེན་པོ་
ནི། འགྲོ་འཆག་ཉལ་འདུག་སོགས་བག་ཡངས་སུ་སྤྱོད་ཆོག་ཅིང་། ནགས་ཚལ་ཡང་
ལོ་མ་སྔོ་འཁྲུངས་ཕྲེང་བས་སྦྲེངས་པ་སྟེ་ཚར་དུ་དངར་བས་འགྲེལ་ཞིང་། ཆུ་ངོགས་བདེ་
བའི་ལམ་ནས་བབ་པའི་ཆུ་སྒྲ་སྙན་པ་ནི་ཕུ་ཆུའི་རྒྱུན་ཏེ་ཕུག་གི་ཆུའི་རྒྱུན་རྒྱུགས་པའི་
སྒྲའོ། །དེ་ཅི་དང་འདྲ་བ་ནི་ལྷ་ཡི་རྔ་ལྟར་སྙན་པར་སྒྲོགས་པ་དེ་ཡིས། བདག་ཅག་ཉོན་
མོངས་སྐྱེད་པའི་ཡུལ་མ་ཡིན་གྱི་འཐུང་ན་བདེ་ཞིང་སྐྱིད་པའི་ཡུལ་ཡིན་ཞེས་འདོན་ཞིང་
མགྲོན་ལ་སྒྲོག་པ་བཞིན་ཆུ་ཕུན་སུམ་ཚོགས་པ་སྟེ། དཔེ་གཞན་ལས་ཕྲེང་བར་སྦྲེངས་
དང་། ཆུ་ངོགས་སྙན་པ་ལ་ཆུ་ངོགས་བསྙེན་པ་དང་། ཆུའི་རྒྱུན་འདྲ་ལ་ཆུའི་རྒྱུན་སྒྲ་
དང་། འདོན་ལ་སྒྲོགས་པ་བཞིན་ལ་མགྲོན་ལ་སྒྲོགས་པ་བཞིན་ཞེས་མི་འདྲ་ཙམ་བྱུང་
བས་གང་དུ་འགྲེལ་ཡང་ཆོག་པར་སྣང་བས་དཔྱད་པར་འཚལ། །གསུམ་པ་ལམ་སྒྲུབ་པའི་
བར་ཆོད་བཤད་པ་ལ་གཉིས། འདོད་པ་སྤྱིའི་ཉེས་དམིགས་དང༌། ཁྱད་པར་དུ་ལྷའི་
ཚང
412



འདོད་པའི་ཉེས་དམིགས་སོ། ། དང་པོ་ནི། འདོད་པ་རྣམས་དང་འབྱོར་དང་སྲིད་
གསུམ་རྒྱལ་བ་ཡིས། ། སྒྱུ་མ་སྨིག་རྒྱུ་ཆུ་ཟླ་དབའ་རླབས་འདྲ་བར་གསུངས། ། རྨི་ལམ་ལྟ་
བུའི་ངན་སྤྱོད་འཁྲུལ་བས་བསླུས་པ་ཡི། །བྱིས་པ་གང་དག་དེ་ལ་ཆགས་པ་དམྱལ་བར་
ལྟུང༌། །ཡུལ་དང་དུག་མཚུངས་དང་པོ་མྱོང་བ་ཙམ་ན་བདེ། །ཡུལ་དང་དུག་མཚུངས་
རྣམ་སྨིན་རྩུབ་པས་མི་བཟད་པ། །ཡུལ་དང་དུག་མཚུངས་གཏི་མུག་མུན་པས་འཐིབས་
པོར་བྱེད། ། ཡུལ་དང་དུག་མཚུངས་ཤུགས་བཟློག་དཀའ་ཞིང་གཡོ་བ་ཡིན། །དུག་དང་
ཡུལ་རྣམས་བློ་ཡིས་ངེས་པར་བརྟག་བྱས་ན། །ཉིས་ན་དུག་བླ་མི་བཟད་རང་བཞིན་ཡུལ་
རྣམས་མིན། །དུག་ནི་སྐྱེ་བ་གཅིག་ལ་དུག་ཏུ་འགྱུར་བར་ཟད། །ཡུལ་ནི་ཚེ་རབས་གཞན་
ལའང་དུག་ཏུ་འགྱུར་བར་བྱེད། །དུག་ནི་དུག་དང་བསྲེས་ནས་རབ་ཏུ་ཞི་བར་འགྱུར། །
གསང་སྔགས་མཆོག་དང་དུག་སེལ་སྨན་གྱིས་གསོ་བར་རུང༌། །དུག་ནི་ཐབས་ལྡན་སྤྱད་
ན་མི་ལ་ཕན་འགྱུར་གྱི། ། དུག་ཆེན་ཡུལ་ནི་ནམ་ཡང་ད་ལྟ་མ་ཡིན་ནོ། ། ཇི་ལྟར་གླང་བུ་
ཁྲོན་ཟབ་ཁ་ནས་འཁྲུངས་པ་ཡི། །རྩྭ་ལོ་ཁམ་འགའ་ཙམ་ལ་ཡིད་ནི་ཆགས་གྱུར་པ། །རྙེད་
པ་གྲུབ་པ་མེད་པར་གཡང་དུ་ལྷུང་བ་ལྟར། ། འཚོ་བའི་འཇིག་རྟེན་བདེ་ ལྡན་འདོད་
པའང་དེ་དང་འདྲ། །ཞེས་སོ། །འདོད་པའི་ཉེས་དམིགས་བསམ་ཚུལ་ནི། བུད་མེད་
ལ་འདོད་པ་རྣམས་དང་། འཁོར་བའི་དཔལ་འབྱོར་དང་སྲིད་པ་གསུམ་གྱི་བདེ་བ་
རྣམས། རྒྱལ་བ་ཡིས་སྒྱུ་མ་དང་སྨིག་རྒྱུ་དང་ཆུ་ནང་གི་ཟླ་བའི་གཟུགས་བརྙན་དང་རྒྱུ་
མཚོའི་དབའ་རླབས་དང་འདྲ་བར་སྣང་ལ་རང་བཞིན་ མེད་པར་གསུངས་པས། རྨི་
ལམ་ལྟ་བུའི་ངན་སྤྱོད་དེ་མི་དགེ་བའི་ལས་འདོད་ཡོན་ལ་ཆགས་ཏེ་འཁྲུལ་བས་བསླུས་པའི་
བྱིས་པ་གང་དག་འདོད་པའི་བདེ་བ་དེ་ལ་ཆགས་པས་དམྱལ་བར་ལྷུང་ངོ༌། །འདི་ནི་བཞི་
བརྒྱ་ བ་ལས། སྡུག་བསྔལ་འདོད་ པས་རྙེད་འགྱུར་གྱི། ། འདོད་ པས་ བདེ་བ་ ག་ ལ་་་
ཡིན། ། ཞེས་པ་ལྟར་རོ། །འདོད་པའི་བདེ་བ་དུག་དང་འདྲ་བ་ནི། འདོད་པའི་ཡུལ་
བུད་མེད་དེ་དང་དུག་གཉིས་ཕྱི་ལུས་ལ་གནོད་ཚུལ་མཚུངས་ཏེ། དང་པོར་མྱོང་བ་ཙམ་
ན་བདེ་བ་འདྲ་ཡང་། སྐད་ཅིག་གཉིས་པ་ནས་ལུས་ཟུངས་ལ་གནོད་ཅིང་། ཡུལ་དེ་
དང་དུག་དང་པོར་འཇམ་ཞིང་ཡིད་དུ་འོང་བས་མཚུངས་ཀྱང་རྣམ་པར་སྨིན་པ་ན་ཤིན་ཏུ་
རྩུབ་པས། སྡུག་བསྔལ་མི་བཟད་པ་འབྱིན་པའི་ཕྱིར། འདོད་ཡོན་ལྔའི་ཡུལ་དང་དུག་
413



ནང་ཤེས་རྒྱུད་ལ་གནོད་ཚུལ་ཡང་མཚུངས་ཏེ། ཤེས་རྒྱུད་གཏི་མུག་མུན་པས་འཐིབས་
པོར་བྱེད་ཅིང་། ཡུལ་དེ་དང་དུག་གི་ཤུགས་འཕེལ་བར་མཚུངས་ཏེ། འདོད་ཆགས་
གོམས་པས་ཤུགས་འཕེལ་ཞིང༌། དུག་ཞུས་པས་ནུས་པ་འཕེལ་བས་བཟློག་དཀའ་ཞིང་
རྒྱུན་དུ་འདོད་ཆགས་དང་ནད་གཡོ་བར་འགྱུར་བ་ཡིན་པའི་ཕྱིར། དུག་དང་འདོད་
ཡོན་ལྔའི་ཡུལ་རྣམས་བློ་ཡིས་ངེས་པར་བརྟག་པར་བྱས་ན། ཡུལ་དེ་ལས་ཉིས་སུ་ན་དུག་
བླ་སྟེ་དུག་རུང་ཞིང་། མི་བཟད་པའི་རང་བཞིན་ཏེ་འཇིགས་སུ་རུང་བའི་རང་བཞིན་
ཅན་གྱི་ཡུལ་དེ་རྣམས་ནི་དེ་ལྟ་མིན་ནོ། །དེ་ཅི་ཡིན་ཞེ་ན། དུག་ནི་སྐྱེ་བ་གཅིག་ལ་སྲོག་
ལ་གནོད་པའི་དུག་ཏུ་འགྱུར་བར་ཟད་ཀྱི། ཡུལ་ནི་ཚེ་རབས་གཞན་ལའང་ཐར་བའི་
སྲོག་ལ་དུག་ཏུ་འགྱུར་བར་བྱེད་དོ། ། དེར་མ་ཟད་དུག་ནི་དུག་གཞན་དང་བསྲེས་ནས་
སྤྱོད་ན་ནུས་པ་རབ་ཏུ་ཞི་བར་འགྱུར་བ་ཡོད་དེ། དཔེར་ན་བུ་རམ་སྒ་ན་ལེ་ཤམ་གསུམ་
སོ་ སོར་ཟོས་ན་རིམ་པ་བཞིན་དུ་བད་ཀན་མཁྲིས་པ་རླུང་སྐྱེད་ཀྱང་། དེ་གསུམ་ལྷན་
ཅིག་སྦྱར་ནས་ཟོས་ན་ནད་གང་ཡང་མི་སྐྱེད་པ་བཞིན་ནོ། ། ཡང་དུག་ནི་གསང་སྔགས་
མཆོག་དང་དུག་གི་ནུས་པ་སེལ་བའི་སྨན་གྱིས་ཀྱང་གསོ་བར་རུང་བ་དང༌། ཡང་དུག་
ནི་ཐབས་དང་ལྡན་པར་སྤྱད་ན་མི་ལ་ཕན་པར་འགྱུར་བའང་སྲིད་ཀྱི། དུག་ཆེན་འདོད་
པའི་ཡུལ་ནི་ནམ་ཡང་དེ་ལྟ་མ་ཡིན་ནོ། །འོ་ན་འདོད་པའི་སས་བསྡུས་ཀྱི་འདོད་ཆགས་
གྱིས་ལམ་གྱི་གྲོགས་བྱེད་པ་གཏན་མེད་དམ་ཞེ་ན། མདོ་ལུགས་ལ་གཞན་དོན་སྒྲུབ་པའི་
ཡན་ལག་ཏུ་གྱུར་པའི་འདོད་ཆགས་དང་། སྔགས་ལྟར་ན་འདོད་ཆགས་ལམ་བྱེད་ཅེས་
པ་ལ་ཞིབ་ཆ་བྱེད་དགོས་སམ་སྙམ་མོ། །ཡང་འདོད་པ་ལ་ཆགས་པའི་ཉེས་དམིགས་དཔེ་
ཅི་ལྟར་ཞེ་ན། དཔེར་ན་གླིང་བུ་ཞིག་ཁྲོན་པ་གཏིང་ཟབ་པའི་ཁ་ནས་འཁྲུངས་པའི་རྩ་
དང་ལོ་མ་ཁོམ་འགའ་ཙམ་ལ་ཡིད་ནི་ཆགས་པར་གྱུར་པས་རྩྭའི་རྙེད་པ་གྲུབ་པ་མེད་པར་
གཡང་དུ་ལྷུང་བ་ལྟར་འཚོ་བའི་འཇིག་རྟེན་ཏེ་ཚེ་འདི་ལ་བདེ་བ་དང་ལྡན་པར་འདོད་
ནས་དེའི་ཐབས་འབའ་ཞིག་སྒྲུབ་པའོང་དེ་དང་འདྲའོ། ། ཞེས་སོ། །གཉིས་པ། ཁྱད་
པར་དུ་ལྷའི་འདོད་པའི་ཉེས་དམིགས་བཤད་པ་ལ། མཚེའུ་ལ་ཆགས་པའི་ཉེས་པ་ནི།
ལྷ་ཡི་བུ་མོ་དལ་གྱིས་འབབ་པའི་ཆུ་རྒྱུན་གྱིས། །འཕྲལ་ཐབས་གློང་བ་རྣམས་དང་ལྷན་
ཅིག་རྩེ་མྱོང་ནས། ། ཕྱིར་ཡང་ཆུ་བོ་རབ་མེད་རྦ་དྲག་འབོགས་པ་ཡིས། །སྨྲས་པའི་སྡུག་
41



བསྔལ་མི་བཟད་བསྟེན་པར་བྱ་དགོས་སོ། ། ཞེས་གསུངས་སོ། ། ལྷ་ཡི་བུ་མོ་དལ་གྱིས་
འབབ་པའི་ཆུ་རྒྱུན་གྱིས་འཕྲལ་ཐབས་གློང་བ་རྣམས་དང་སྟེ་རང་གི་ཕུན་སུམ་ཚོགས་པས་
དྲེགས་པ་རྣམས་དང་ལྷན་ཅིག་རྩེ་བའི་བདེ་བ་མྱོང་མྱོང་ནས། ཕྱིར་ཡང་སྟེ་སླར་ཡང་
དམྱལ་བའི་ཆུ་བོ་རབ་མེད་རྦ་ཀློང་དྲག་པོ་འབོགས་པ་སྟེ་བརྒལ་བ་ཡིས་ལུས་ལ་སྨྲས་པ་སྟེ་
རྨ་བྱུང་བའི་ སྡུག་བསྔལ་གྱིས་ཚོར་བ་མི་བཟད་པ་བསྟེན་པར་བྱ་དགོས་སོ་ཞེས་པ་སྟེ།
འཕྲལ་ཐབས་གླིང་ཞེས་པའི་གློང་དེ་ལ་ཡི་གེ་མི་འདྲ་བ་བཞི་བྱུང་བ་མཐོང་སྟེ། སྡེ་དགེ་
བར་ མར་ ཀློང་ བྱུང་ ཞིང༌། དཀའ་འགྲེལ་ དུ་ ཀློངས་ ཞེས་ ཡང་ འཇུག་ ཀྱང་ ཡོད་ ལ།
སྣར་ཐང་བར་མར་སློངས་ཞེས་ས་མགོ་ཅན་དང༌། ཤེར་འབྱུང་བློ་གྲོས་ཀྱི་འགྲེལ་བར་
གློང་ཞེས་ག་ཡིག་སྡེ་བ་དང་པོའི་གསུམ་པ་བྱུང་བས་ཚིག་དོན་གཉིས་ཆར་ལ་རྨོངས་ནས་
རེ་ཞིག་ཤེར་འབྱུང་བློ་གློས་ཀྱི་འགྲེལ་བར་བྱུང་བ་ཇི་ལྟ་བ་བཞིན་དུ་བྲིས་པ་ཡིན་པས་
མཁས་པ་རྣམས་ཀྱིས་སླར་བཅོས་པར་རིགས་སོ། ། ཤིང་ལ་ཆགས་པའི་ཉེས་པ་ནི། ལྷ་
ཚལ་དཔག་བསམ་ཤིང་ལོའི་གདིང་བ་ཀུན་བཀྲམ་པར། ། ལྷ་ཡི་བུ་མོ་དང་བསྟེན་བདེ་
བར་གནས་ནས་ཀྱང་། །ཕྱིར་ཡང་མཚོན་རྣོན་མང་པོ་འབབ་པས་ལུས་དབད་པ། །ལོ་མ་
རལ་གྲི་ལྟ་བུའི་ནགས་ཚལ་བགྲོད་དགོས་སོ། །ཞེས་བྱུང་ངོ༌། །ལྷ་ཡི་དགའ་ཚལ་གྱི་དཔག་
བསམ་ ཤིང་གི་ལོ་མའི་གདིང་བ་ཀུན་ཏུ་བཀྲམ་པར་བྱས་པའི་སར་ལྷའི་བུ་མོ་དང་སྟན་
ཅིག་ལ་ བདེ་བར་གནས་ནས་ཀྱང་། ཕྱིར་ཡང་མཚོན་རྣོན་མང་པོ་འབབ་པས་ལུས་
དབད་པའི་ལོ་མ་རལ་གྲི་ལྟ་བུའི་ནགས་ཚུལ་བགྲོད་དགོས་སོ། །ཞེས་པའོ། །ས་གཞི་ལ་
ཆགས་པའི་ཉེས་པ་ནི། རྐང་བཞག་ནེམས་དང་འཕར་བྱེད་རེག་ན་བདེ་བ་ཡི། །རི་
རབ་སྤོ་ཡི་དཀྱིལ་དུ་ཡུན་རིང་གནས་ནས་ཀྱང་། །ཕྱིར་ཡང་བྱེ་མ་བསྲེགས་པའི་མེ་མ་མུར་
གྱི་ཚོགས། ། བརླ་དང་རྐང་ལག་ཀུན་ཏུ་ཞིག་པར་འཁྱམས་པར་འགྱུར། ། ཞེས་སོ། །ས་
གཞི་དེ་ལ་ རྐང་པ་བཞག་ པ་ན་ནེམས་ཞེས་སོར་བཞི་ཙམ་དམའ་བར་འགྱུར་བ་དང་།
རྐང་པ་བཏེགས་པ་ན་འཕར་ཞེས་སོར་བཞི་ཡར་འཕར་བར་བྱེད་པས་རེག་ན་ལུས་ལ་བདེ་
བ་སྐྱེད་པའི་རི་རབ་སྤོ་ཡི་དཀྱིལ་དུ་ཡུན་རིང་གནས་ནས་ཀྱང་ཕྱིར་ཡང་བྱེ་མ་བསྲེགས་
པའི་མེ་མ་མུར་གྱི་ཚོགས་ཀྱིས་བརླ་དང་རྐང་པ་དང་ལག་པ་ཀུན་ཏུ་ཞིག་པར་འགྱུར་བའི་
སར་འཁྱམས་པར་འགྱུར་ཞེས་པའོ། །ཁང་བཟང་ལ་ཆགས་པའི་ཉེས་པ་ནི། དྲིལ་བུ་
415



མཛེས་ཁྲིལ་མུ་ཏིག་ཕྲེང་ཚོགས་ལྷག་གེ་བ། །གཞལ་མེད་ཁང་དུ་ཞུགས་ཏེ་ལྷ་ཡུལ་བགྲོད་
ནས་ཀྱང་། །མི་བཟད་སྐྱབས་མེད་མུན་ནག་འཐིབས་པོ་དཔག་མེད་པ། །ཕ་མཐའ་མེད་
པའི་ནང་དུ་སྤྱི་ཚུགས་ལྟུང་བར་འགྱུར། ། ཞེས་ སོ། ། ཁང་བཟང་དེའི་སྟེང་དུ་དྲིལ་བུ་
མཛེས་པ་ཁྲོལ་ཞིང་མུ་ཏིག་གི་ཕྲེང་བའི་ཚོགས་འཕྱུང་བ་འོད་ལྷག་གེ་བའི་གཞལ་མེད་ཁང་
དུ་ཞུགས་ཏེ། ལྷ་ཡུལ་དེར་འདོད་ཡོན་ལྔ་ལ་བགྲོད་ནས་ཏེ་ལོངས་སྤྱད་ནས་ཀྱང༌། མི་
བཟད་སྐྱབས་མེད་མུན་ནག་འཐིབས་པོ་སྟེ་མུན་ནག་གིས་གཡོགས་པའི་དཔག་ཏུ་མེད་པ་
ཕ་མཐའ་སྟེ་ཕ་རོལ་གྱི་མཐའ་ལ་ཐར་ཐབས་མེད་པའི་ནང་དུ་སྤྱིའུ་ཚུགས་ སུ་ལྷུང་བར་
འགྱུར་ཞེས་པའོ། །དབང་ཕྱུག་ལ་ཆགས་པའི་ཉེས་པ་ནི། གང་དུ་ལྷ་ཀླུ་མི་འམ་ཅི་ཡི་
མགོ་རྒྱན་གྱི། །འོད་ཀྱི་ཚོགས་ཀྱིས་རྐང་རྟེན་དམར་པའི་བརྒྱ་སྦྱིན་ཡང་། ། ལས་ཀྱི་རླུང་
འཁྲུགས་འགྲོ་བ་ངན་པར་འགྲོ་འགྱུར་བ། ། དེ་ལ་སྐྱེས་བུ་སུ་ཞིག་འཇིགས་པ་བསྟེན་མི་
བྱེད། །ཅེས་སོ། །དེ་ཡང་རྣམ་པར་རྒྱལ་བའི་ཁང་བཟང་གང་དུ་རྒྱལ་ཆེན་རིས་བཞི་དང༌།
སུམ་ཅུ་རྩ་གསུམ་པའི་ལྷ་དང་། ཀླུ་དང་། མི་འམ་ཅི་ཡི་མགོ་རྒྱན་གྱི་ནོར་བུ་མར་གད་
རིན་པོ་ཆེ་དེའི་འོད་ཀྱི་ཚོགས་ཀྱིས་རྐང་རྟེན་ཏེ་བརྒྱ་སྦྱིན་གྱི་གདན་ཁྲི་ཡང་དམར་པོར་
སྒྱུར་བར་བྱེད་པའི་བརྒྱ་སྦྱིན་དེ་ཡང་། སྔོན་བསགས་ངན་པའི་ལས་ཀྱི་རླུང་འཁྲུགས་
པའི་དབང་གིས་འགྲོ་བ་ངན་པར་འགྲོ་བར་འགྱུར་བས་ན། ལྷའི་དབང་ཕྱུག་དེ་ལ་སྐྱེས་
བུ་སུ་ཞིག་འཇིགས་པ་བསྟེན་པར་མི་བྱེད་དེ་བྱེད་རིགས་སོ། །ཞེས་པའོ། །སྲོག་ལ་ཆགས་
པའི་ཉེས་པ་ནི། མེ་ཏོག་རབ་ཏུ་རྙིངས་ཤིང་ལུས་རྡུལ་ཐོན་པ་དང༌། ། གོས་རྙིང་སྨྲས་
ཤིང་ཉེ་དུ་རྣམས་ལ་ལྟ་བ་ཡི། ། ལྷ་རྣམས་འཆི་བའི་རབ་ཏུ་སྡུག་བསྔལ་གང་ཡིན་དེ། །
འཚོ་བ་ཆུ་བུར་ལྟ་བུར་གཡོ་བའི་མི་ལ་མེད། །ཅེས་གསུངས་སོ། ། མེ་ཏོག་གི་ཕྲེང་བ་རབ་
ཏུ་རྙིངས་ཤིང༌། ལུས་ལ་སྔོན་ཆད་མེད་པའི་རྡུལ་ཐོན་པ་དང་། གོས་རྙིང་སྟེ་གོས་ལ་
དྲི་མ་ཆགས་པ་དང༌། སྨྲེ་སྔགས་འདོན་ཞིང་ཉེ་དུ་རྣམས་ལྟ་བའི་འདོད་ལྷ་རྣམས་འཆི་
བའི་ལྟས་ཕོག་པས་རབ་ཏུ་སྡུག་བསྔལ་བར་འགྱུར་བ་གང་ཡིན་པ་དེ། འཚོ་བ་ཆུ་བུར་
ལྟ་བུར་གཡོ་བའི་མི་ལ་མེད་པས་ལེགས་ཀྱི་ཡོད་ན་བསྲན་ཐབས་མེད་ཅེས་པའོ། ། སྡུག་
བསྔལ་བདེ་བར་རློམ་པའི་ཉེས་པ་ནི། སྡུག་བསྔལ་མེ་ཚོགས་སྤུངས་པས་འཇིགས་པའི་
འཇིག་རྟེན་འདིར། །སྐྱེ་བོ་བདེ་སྙམ་མངོན་པའི་ང་རྒྱལ་བྱེད་པ་དང་། །དེ་ནི་གཤིན་རྗེའི་
41 6



ཁ་ཡངས་འབྱེད་པར་བྱེད་ པ་ སྟེ། ། དེ་ནི་སྐྱེ་བ་ཕྱི་མའི་ལྗོན་ཤིང་ས་བོན་ཡིན། ། ཞེས་
གསུངས་སོ། ། སྡུག་བསྔལ་གྱི་མེ་ཚོགས་བྱུར་བུར་སྤུངས་པས་འཇིགས་སུ་རུང་བའི་འཇིག་
རྟེན་འདིར་སྐྱེ་བོ་བདེ་བ་ཡོད་སྙམ་ནས་མངོན་པའི་ང་རྒྱལ་བྱེད་པ་གང་དེ་ནི། གཤིན་
རྗེ་རྒྱལ་བོའི་ཁ་ཤིན་ཏུ་ཡངས་པོར་འབྱེད་པར་བྱེད་འདོད་པ་སྟེ། དེ་འདྲ་བ་དེ་ནི་སྐྱེ་བ་
ཕྱི་མའི་དམྱལ་བའི་མེ་འབར་བར་བྱེད་པའི་ལྗོན་ཤིང་གི་ས་བོན་ཡིན་ཞེས་པའོ། །འཁོར་
བ་ལ་ཆགས་པའི་ཉེས་པ་ནི། དེ་ན་གཤིན་རྗེས་སྲིད་མཚོར་རྒྱུ་བའི་སེམས་ ཅན་ལ། །
ལོག་པར་སྨོན་པའི་འཇིགས་པ་དབྱིག་པ་ནག་པོའི་རྩེར། །སྲེད་པའི་ཐ་གུ་རིང་བོས་དམ་
བཞག་བཏགས་པ་ཡི། །མཆིལ་བས་ཉ་ལ་བྱ་བ་བཞིན་དུ་བཏབ་པ་ཡིན། །ཞེས་སོ། །དེ་
ན་གཤིན་རྗེ་རྒྱལ་པོས་སྲིད་པའི་རྒྱ་མཚོར་རྒྱུ་བའི་སེམས་ཅན་གང་དག་ལོག་པར་སྨོན་པ་
སྟེ་སྲིད་པའི་བདེ་བ་དོན་དུ་གཉེར་བའི་སེམས་ཅན་དེ་དག་ལ། འཇིགས་པའི་མི་བཟད་
སྦྱིན་པའི་དབྱུག་པ་ནག་པོའི་རྩེ་མོར་སྲེད་པའི་ཐ་གུ་རིང་པོས་དམ་བཞག་སྟེ་དམ་པོར་
སྡོམ་ཞིང་བཏགས་པའི་མཆིལ་བ་སྟེ་ལྕགས་ཀྱུས་ཉ་ལ་ཇི་ལྟར་བྱ་བ་དེ་བཞིན་དུ་བཏབ་པ་
ཡིན་ཞེས་པའོ། ། སྡུག་བསྔལ་ བདེ་བར་རློམ་པའི་དཔེ་དགོད་པ་ནི། དམྱལ་རྣམས་
ཟངས་ཆེན་ལྷག་ལྷག་བསྐོལ་བ་ཚ་བའི་ཤུགས་དྲག་ནས། ། སྐད་ཅིག་ཙམ་ཞིག་མགོ་བསྟོད
དབུགས་འབྱིན་ཐོབ་པར་འགྱུར་བ་རྣམས། ། ལྕགས་ཀྱི་ཐོ་བ་རབ་ཏུ་མང་པོ་ཁྲོས་ཏེ་་
གཟས་པ་ཡིས། ། པརྒྱབ་ན་དེ་ཉིད་མཆོག་ཏུ་བདེ་བ་ཡིན་པར་སེམས་པ་ལྟར། །ཞེས་
སོ། །དེ་ཡང་དམྱལ་བ་བ་རྣམས་ཟངས་ཆེན་པོ་བཤང་གཅི་ལྷག་ལྷག་བསྐོལ་བ་ཚ་བའི་
ཤུགས་དྲག་པོ་འབར་བའི་གནས་དེ་ནས། སྐད་ཅིག་ཙམ་ཞིག་ཏུ་མགོ་བསྟོད་པ་སྟེ་དྲན་
པ་རྙེད་ནས་དབུགས་འབྱིན་ཐོབ་པར་འགྱུར་བ་རྣམས་ཤི་ན་ཅི་མ་རུང་སྙམ་དུ་སེམས་པ་
ན། ལྕགས་ཀྱི་ཐོ་བ་བཟུང་བའི་དམྱལ་སྲུང་བ་རབ་ཏུ་མང་པོ་ཁྲོས་ཏེ་གཟས་པ་སྟེ་རྡེག་
པར་བརྩམ་པ་ཡིས་བརྒྱབ་ན་ཐོ་བས་བསྣུན་པའི་སྡུག་བསྔལ་དེ་ཉིད་མཆོག་ཏུ་བདེ་བ་ཡིན་
པར་སེམས་པ་ལྟར་ཞེས་པའོ། །ཚིགས་བཅད་ནི་ཚེག་བར་བཅུ་གསུམ་དུ་བཅད་པ་ཡིན་
ཡང་རྐང་པ་གཉིས་པར་ཚིག་གཅིག་མ་ལྡང་བ་ལ་ཁོ་བོས་དབུགས་འབྱིན་ཐོབ་པ་ཞེས་
བསྣན་པ་ནི་དཀའ་འགྲེལ་ལ་བརྟེན་པ་ཡིན་ནོ། །འཇིག་རྟེན་པ་རྣམས་དཔེ་དེ་དང་འདྲ་
བར་སྦྱར་བ་ནི། དེ་ བཞིན་ སྡུག་བསྔལ་མི་བཟད་པ་ཡིས་དབང་མེད་ རྟག་གཟིར་་་་་
417



ཞིང་། ། རེ་ཞིག་ཙམ་ཞིག་ཅི་ཞིག་ལྟར་ཏེ་སྐྱེ་ཤིའི་འཁྲུགས་མེད་ནས། ། སྐད་ཅིག་སྡུག་
བསྔལ་གཉུག་མར་བཟོད་དཀའ་མེ་ལྕེ་ཞིལ་གྱུར་ན། །འཇིག་རྟེན་ཐམས་ཅད་བདེ་བ་ཁམ་
འགའ་ལ་ཡང་སྲིད་པར་བྱེད། །ཅེས་སོ། །དེ་ཡང་དམྱལ་བ་པ་དེ་བཞིན་དུ་འཇིག་རྟེན་པ་
རྣམས་སྡུག་བསྔལ་མི་བཟད་པ་ཡིས་རང་དབང་མེད་པར་དུས་རྟག་ཏུ་གཟིར་ཞིང་། རེ་
ཞིག་ཙམ་ཞིག་ན་བདེ་འགྲོར་སྐྱེས་ནས་ཅི་ཞིག་ལྟར་ཏེ་བསོད་ནམས་བསགས་པའི་དབད་
གིས། ངན་འགྲོའི་སྐྱེ་ཤིའི་སྡུག་བསྔལ་གྱིས་འཁྲུགས་པ་རེ་ཞིག་མེད་ནས། སྐད་ཅིག་
སྟེ་བདེ་འགྲོ་ནས་ངན་འགྲོར་མ་ལྷུང་བའི་བར་དེར་ངན་འགྲོའི་སྡུག་བསྔལ་གཉུག་མར་
བཟོད་དཀའ་བའི་མེ་ལྕེ་ལྟ་བུ་དེ་ཞིལ་གྱུར་ཏེ་ཞི་བར་གྱུར་པ་ན། འཇིག་རྟེན་ཐམས་
ཅད་བདེ་བ་ཁམ་འགའ་ལ་སྟེ་འདོད་ལྔ་ལ་ཡང་སྲིད་པར་བྱེད་དོ། །ཞེས་པ་སྟེ། མེ་ལྕེ་
ཞིལ་གྱུར་ན་ཞེས་པའི་ཞིལ་དེ་ལ་ག་འཕུལ་འཐོབ་དགོས་སམ་སྙམ་མོ། །ལམ་སྒྲུབ་པའི་
བར་ཆོད་བཤད་ཟིན་ཏོ། །སྨྲས་པ། སྡུག་བསྔལ་བདེ་བར་རློམ་རྣམས་འདོད་པ་ཡི། །
ཉེས་དམིགས་རྗེན་པར་སྟོན་པའི་གཞུང་འདིར་གཟིགས། །རྣ་རྒྱབ་ལྷགས་པའི་དཔེ་རུ་མ་
སོང་བར། ། འདོད་ཡོན་དགྲ་ཡི་དྭངས་མར་ངོ་སྤྲོད་རིགས། ། རྩ་བ་དབང་པོར་བསྟེན་
ནས་རྗེས་ཞུགས་ཀྱང༌། །དེ་ཚེ་ཡིག་ནོར་སྐྱེལ་མས་ལམ་ལོག་བསྟན། །དེ་ནས་རྒྱུས་མེད་
ལུང་པར་མགོ་འཐོམས་པས། ། ཤར་ལ་ནུབ་ཏུ་བརྡའ་སྤྲོད་མང་མཆིས་མོད། ། འོན་ཏེ་
ལེགས་བཤད་ཉི་འོད་འཆར་དཀའ་ཡང་། ། ཉེས་བཤད་སྐྱ་རེངས་ ཙམ་ནི་ ཤར་ཡོད་་་
པས། །ཚིག་རིས་ཙམ་གྱི་གཟུགས་བརྙན་བལྟ་འདོད་ན། །བསྟེན་པར་རིགས་སོ་བློ་ལྡན་
དགའ་བར་གྱིས། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། ། །
བཞི་བ་ལམ་གྱི་རང་བཞིན་གཏན་ལ་ཕབ་པ་ལ་བཞི། ལམ་སྒྲུབ་པའི་ཡན་ལག་
ཞར་བྱུང་དང་བཅས་པ་དང་། བྱམས་པ་དང་སྙིང་རྗེ་སྒོམ་ཚུལ་དང་། དམ་པའི་ཆོས་
ལ་བསྟེན་པའི་ཚུལ་དང་། དེ་དག་གི་དོན་བསྡུས་ཏེ་གདམས་པའི་ཚུལ་ལོ། ། དང་པོ་
སྡུག་བདེན་ནི། ཇི་ལྟ་ཇི་ལྟར་འགྲོ་བ་ཀུན་ལ་བདེ་བའི་འདུ་ཤེས་བསྐྱེད། །དེ་ལྟ་དེ་ལྟར་
གཏི་མུག་མུན་པ་ཤིན་ཏུ་སྡུག་པོར་འགྱུར། །ཇི་ལྟ་ཇི་ལྟར་འགྲོ་བ་ཀུན་ལ་སྡུག་བསྔལ་འདུ་
ཤེས་བསྐྱེད། །དེ་ལྟ་དེ་ལྟར་གཏི་མུག་མུན་པ་ཤིན་ཏུ་སྲབ་མོར་འགྱུར། ། ཇི་ལྟ་ཇི་ལྟར་
སྡུག་པ་བསྒོམ་པ་ཤིན་ཏུ་རྣམ་འཕེལ་བ། །དེ་ལྟ་དེ་ལྟར་འདོད་ཆགས་མེ་ལྕེ་ཤིན་ཏུ་འཕྲོ་
418



བར་འགྱུར། ། ཇི་ལྟ་ཇི་ལྟར་མི་སྡུག་བསྒོམ་པ་ཤིན་ཏུ་འཕེལ་འགྱུར་བ། ། དེ་ལྟ་དེ་ལྟར་
འདོད་ཆགས་མེ་ལྕེ་ཤིན་ཏུ་རྩེ་གཞིལ་འགྱུར། །ཞེས་སོ། །དེ་ཡང་ཇི་ལྟ་ཇི་ལྟར་འཁོར་བའི་
འགྲོ་བ་ཀུན་ལ་བདེ་བའི་འདུ་ཤེས་སྐྱེས་པ་དེ་ལྟ་དེ་ལྟར་གཏི་མུག་གི་མུན་པ་འཕེལ་ནས་
ཤིན་ཏུ་སྟུག་པོར་འགྱུར་ལ། ཇི་ལྟ་ཇི་ལྟར་འགྲོ་བ་ཀུན་ལ་སྡུག་བསྔལ་བའི་འདུ་ཤེས་
སྐྱེས་པ་དེ་ལྟ་དེ་ལྟར་གཏི་མུག་གི་མུན་པ་ཤིན་ཏུ་སྲབ་མོར་འགྱུར་ཏེ། ། རྒྱུ་མཚན་ནི་ཇི་ལྟ་
ཇི་ལྟར་ཆགས་ཡུལ་ལ་སྡུག་པའི་རྣམ་པ་བསྒོམ་པ་ཤིན་ཏུ་རྣམ་པར་འཕེལ་བ་དེ་ལྟ་དེ་ལྟར་
དེ་ལ་ཆགས་པའི་འདོད་ཆགས་ཀྱི་མེ་ལྕེ་ཤིན་ཏུ་ཆེས་ཆེར་འཕྲོ་བར་འགྱུར་ལ། ཇི་ལྟ་ཇི་
ལྟར་ཆགས་ཡུལ་དེ་ལ་རྣམ་པར་བམ་པ་དང་འཐོར་བ་སོགས་མི་སྡུག་པའི་རྣམ་པ་བསྒོམ་
པ་ཤིན་ཏུ་འཕེལ་བར་འགྱུར་བ་དེ་ལྟ་དེ་ལྟར་དེ་ལ་ཆགས་པའི་འདོད་ཆགས་ཀྱི་མེ་ལྕེ་ཤིན་
ཏུ་རྩེ་གཞིལ་ནས་ཉམས་པར་འགྱུར་བའི་ཕྱིར་རོ། ། ཞེས་སོ། ། ཞར་བྱུང་བུད་མེད་ལ་
བསྔགས་པ་བྱས་པའི་འབྲས་བུ་མི་བཟད་པ་ནི། བུད་མེད་ཡན་ལག་དྲི་ང་རུལ་བ་མི་
སྡུག་དང་། ། པདྨའི་འདབ་ མ་ ཨུཏྤལ་དག་དང་སྙོམས་བྱེད་པ། ། སྙན་ངག་མཁན་ གྱི་་
བརྫུན་དེའི་འབྲས་བུ་མི་བཟད་པ། །དེ་དག་དེ་ཡི་མངལ་གནས་འཇུག་པ་དེ་ཡིན་ནོ། །
ཞེས་སོ། །དེ་ཡང་བུད་མེད་ཀྱི་ཡན་ལག་སོགས་མི་སྡུག་པར་ཡིད་ལ་བྱེད་ཚུལ་ནི། སྤྱོད་
འཇུག་ལས། རུས་གཟེབ་རྒྱུས་པས་སྦྲེལ་བ་ལ། །ཤ་ཡི་འདམ་གྱིས་ཞལ་ཞལ་བྱས། །
ཞེས་པ་ལྟར་དང༌། དྲི་ང་ཞིང་རུལ་བ་སོགས་མི་སྡུག་པ་ཡིད་ལ་བྱེད་ཚུལ་ནི། དེ་ཉིད་
ལས། གལ་ཏེ་མི་གཙང་དྲི་ང་བ། །མངོན་སུམ་གྱུར་ཀྱང་ཐེ་ཚོམ་ན། །དུར་ཁྲོད་དག་ཏུ་
བོར་བའི་ལུས། །མི་གཙང་གཞན་ཡང་བལྟ་བར་གྱིས། །ཞེས་གསུངས་པ་ལྟར་རོ། །པད་
མའི་འདབ་མ་དང་ཨུཏྤལ་ལྟར་བསྔགས་པ་ནི། སྙན་ངག་མེ་ལོང་ལས། ཁྱོད་ཀྱི་
གདོང་ནི་ པད་མ་བཞིན། ། མིག་དགུ་ ཨུཏྤལ་སྔོན་པོ་ བཞིན། ། ཞེས་དང་། སོར་མོ་་
དམར་བ་འདབ་ཕྲེང་དང་། ། ཞེས་དང་། ཟླ་བ་དང་སྙོམས་པར་བྱེད་པ་ནི། ཟླ་བ་
པད་མ་དག་གི་ནི། །མཛེས་པ་ལས་འདས་ཁྱོད་ཀྱི་གདོང༌། །ཞེས་པ་ལྟར་རོ། ། དེ་ལྟར་
བསྔགས་པའི་འབྲས་བུ་མི་བཟད་པ་ནི། བུད་མེད་ཀྱི་ལུས་ཤིན་ཏུ་མི་གཙང་དྲི་མ་ཅན་
ཡིན་པས་པད་མ་ལྟར་དྲི་མ་མེད་ཅེས་པ་ནི་སྙན་ངག་མཁན་གྱི་བརྫུན་ཡིན་པས། དེ་
ལྟར་བསྔགས་པ་བྱེད་མཁན་དེ་དག་བུད་མེད་དེ་ཡི་མངལ་གྱི་གནས་སུ་སྲིན་བུའི་གཟུགས་
419



ཀྱིས་འཇུག་པར་འགྱུར་བ་དེ་ཡིན་ནོ། །འོ་ན་སློབ་དཔོན་དབྱུག་པ་ཅན་དེ་འདྲའི་འབྲས་
བུ་མྱོང་བར་འགྱུར་རོ་ཞེ་ན། དེ་ནི་དེ་ལྟར་མི་མྱོང་སྟེ། སློབ་དཔོན་དེ་ནི་སྡོམ་བརྩོན་
ཡང་མ་ཡིན་ཞིང་སྙན་ངག་གི་ཉམས་ལེགས་པོ་དོད་པའི་ཁྱད་ཀྱིས་འགའ་ཞིག་རྩེད་མོའི་
ཚུལ་དང་། འགའ་ཞིག་འཕྲལ་དུ་ཐུགས་ལ་ཤར་ཚོད་བྱུ་རུ་ལུགས་སུ་རྩོམ་པ་ཡིན་པའི་
ཕྱིར་དང༌། ཞེ་ཐག་པ་ནས་དེ་ལྟར་སྙོམས་འདོད་ཀྱང་མེད་པའི་ཕྱིར་རོ། །གོང་དུ་
བཤད་པ་ནི་ཆགས་པས་ཀུན་ནས་བསླང་བ་དང་སྡོམ་བརྩོན་ལ་དགོངས་པའི་ཕྱིར་རོ། །
སྤྱིར་བུད་མེད་ཀྱི་ཉེས་དམིགས་ཤིན་ཏུ་མང་སྟེ། བཞི་བརྒྱ་བ་ལས། མཛེ་ཕོ་འཕྲུག་
བཞིན་འདོད་ཆགས་ཀྱིས། །ལྡོངས་པས་འདོད་པའི་སྐྱོན་མི་མཐོང་། །ཆགས་བྲལ་རྣམས་
ལ་མཛེ་ཕོ་ལྟར། ། ཆགས་ཅན་སྡུག་བསྔལ་ལྡན་པར་སྣང་། །ཞེས་དང༌། སྤྱོད་འཇུག་
ལས། འཇིག་ རྟེན་འདི་དང་ཕ་རོལ་ཏུ། ། འདོད་ པ་ རྣམས་ ནི་ཕུང་ ཀྲོལ་ བསྐྱེད། །
འདིར་ནི་བསད་དང་བཅིང་ དང་གཅོད། ། ཕ་རོལ་ཏུ་ནི་དམྱལ་ སོགས་སྒྲུབ། ། ཅེས་
གསུངས་པ་ལྟར་བསམ་པར་བྱའོ། །མི་རྟག་པ་ཡིད་ལ་བྱེད་ཚུལ་ནི། །འགྲོ་བ་ལན་བརྒྱར་
མ་སོང་འགྲོ་དེ་གང་ཞིག་ཡོད། ། སྔོན་ཆད་ལན་མང་མ་མྱང་བདེ་བ་དེ་གང་ཞིག། རྔ་
ཡབ་དཀར་མཛེས་ལྟ་བུའི་དཔལ་གང་མ་ཐོབ་པ། ། དེ་ཡང་གང་ཞིག་ཡོད་ན་འོན་ཀྱང་
འདོད་ཆགས་འཕེལ། །གང་གི་གླིང་བར་མ་གནས་ཆུ་བོ་དེ་ཡོད་མིན། །ཡུལ་ཕྱོགས་གང་
དུ་གནས་མ་བཅས་པའི་གནས་དེ་མེད། །གང་དུ་མ་སོང་ནམ་མཁའི་ཕྱོགས་དེའང་ཡོད་
མིན་ན། །འོན་ཀྱང་འདོད་ཆགས་དགང་དཀའ་འཕེལ་བར་འགྱུར་བ་ཉིད། །སྔོན་ཆད་
མ་མྱོང་སྡུག་བསྔལ་དེ་ཡོད་མིན། །འགྲོ་བར་གང་གིས་ཚིམ་གྱུར་འདོད་པ་དེ་དག་མེད། །
གང་གི་ལྟོར་མ་ཉལ་བའི་སེམས་ཅན་དེ་མེད་ན། །འོན་ཀྱང་ཇི་ལྟར་འཁོར་བ་ཅན་ཆགས་
བྲལ་མེད། །ཅེས་སོ། །སྲིད་རྩེ་ནས་མནར་མེད་ཀྱི་བར་དུ་འགྲོ་བར་གཏོགས་པའི་རིགས་
སུ་ལན་བརྒྱར་ཏེ་གྲངས་མེད་པར་མ་སོན་པའི་འགྲོ་བ་དེ་གང་ཞིག་ཡོད་དེ་མེད་དོ། །སྔོན་
ཚད་ལན་མང་མ་མྱོང་བའི་བདེ་བ་དེ་གང་ཞིག་ཡོད་དེ་མེད་དོ། ། ལྷ་ཡི་བུ་མོ་རྔ་ཡབ་
དཀར་མཛེས་ཐོགས་པ་དང་འགྲོགས་པ་ལྟ་བུའི་དཔལ་གང་མ་ཐོབ་པ་དེ་ཡང་གང་ཞིག་
ཡོད་ན་སྟེ་མེད་མོད་འོན་ཀྱང་དེ་དག་གིས་འདོད་ཆགས་འཕེལ་བ་མ་གཏོགས་ཡོན་ཏན་
གང་ཡང་གོས་པར་མ་གྱུར་ཏོ། །གང་གི་གླིང་བར་ན་མ་གནས་པའི་ཆུ་བོ་དེ་ཡང་ཡོད་པ་
420



མིན་ལ། །ཡུལ་ཕྱོགས་གང་དུ་གནས་མ་བཅས་པའི་གནས་དེ་ཡང་མེད་ཅིང་། །གང་དུ་མ་
སོང་བའི་ནམ་མཁའི་ཕྱོགས་དེའང་ཡོད་པ་མིན་ན་སྟེ་མེད་མོད་འོན་ཀྱང་འདོད་ཆགས་
དེས་ དགང་དཀའ་བ་སྟེ་ཚིམ་ དཀའ་བར་མ་ཟད་སྔར་བས་འདོད་ཆགས་འཕེལ་བར་
འགྱུར་བ་ཉིད་དོ། ། དེ་བཞིན་དུ་སྔོན་ཆད་ལན་མང་མ་མྱོང་བའི་སྡུག་བསྔལ་དེ་ཡོད་པ་
མིན་ལ། འགྲོ་བར་ལན་མང་སྐྱེས་ཀྱང་འགྲོ་བ་གང་གིས་ཚིམ་པར་གྱུར་ནས་འདོད་པ་
བཀང་བ་དེ་དག་ཀྱང་མེད་དོ། །འགྲོ་བ་གང་གི་ལྟོ་བར་མ་ཉལ་བའི་སེམས་ཅན་དེ་མེད་ན་
སྟེ་མེད་མོད་འོན་ཀྱང་ཇི་ལྟར་གྱུར་ཀྱང་འཁོར་བ་ཅན་ལ་ཆགས་པ་དང་བྲལ་བ་མེད་དོ། །
དེ་དག་གི་སྐབས་སུ་འཁོར་བ་མི་རྟག་པར་བསྒོམ་པའི་དོན་ཡང་འཁོར་བ་ཡིད་བརྟན་མེད་
པར་སྒོམ་པ་ཡིན་པས་དེའི་ལག་རྗེས་ལ་འཁོར་བ་སྡུག་བདེན་ཡིན་པར་ཡང་རྟོགས་པར་
འགྱུར་ཏེ། རྣམ་འགྲེལ་ལས། དེ་ཕྱིར་མི་རྟག་ལས་སྡུག་བསྔལ། ། སྡུག་བསྔལ་ལས་ནི་
བདག་མེད་གསུང་། །ཞེས་གསུངས་ པའི་ཕྱིར། འདིའི་རྟགས་སྦྱོར་ཇི་ལྟར་འགོད་་་་
རྟགས་སྦྱོར་དེའི་སྒོ་ནས་འཁོར་བ་སྡུག་བསྔལ་བར་སྒྲུབ་ཚུལ་ལ་གོ་བ་བཙལ་དགོས་སོ། །
གཉིས་པ་བྱམས་པ་དང་སྙིང་རྗེ་སྒོམ་ཚུལ་ལ་ཐོག་མར་ཉེ་དུ་ལ་བྱམས་པ་སྒོམ་ཚུལ་ནི།
སྐྱེ་བ་ཡོངས་སུ་འཛིན་པ་འགྲོ་བ་རྒྱ་ཆེན་འདིར། །བདེ་དང་སྡུག་བསྔལ་དག་ཏུ་ལན་མང
འགྲེ་ལྡོག་པ། །འགྲོ་བ་གཉེན་མ་གྱུར་པའི་སྐྱེ་བོ་དེ་གང་མེད། །འོན་ཀྱང་ཞེ་སྡང་སྦྲུལ་གྱི་
རང་བཞིན་འཇིགས་པར་གནས། །ཞེས་སོ། །དེ་ཡང་འཁོར་བར་སྐྱེ་བ་ཡོངས་སུ་འཛིན་
པའི་འགྲོ་བ་ཤིན་ཏུ་རྒྱ་ཆེན་པོའི་འཁོར་བ་འདིར་རེ་འགའ་བདེ་བ་དང་སྡུག་བསྔལ་མྱོང་
བའི་སྐྱེ་བ་དག་ཏུ་ལན་མང་པོར་འགྲེ་ལྡོག་བྱེད་པས་ན་འགྲོ་བ་དེ་དག་གི་ནང་ན་གཉེན་དུ་
མ་གྱུར་པའི་སྐྱེ་བོ་དེ་འདྲ་གང་ན་ཡོད་དེ་མེད་མོད། འོན་ཀྱང་ད་ལྟ་གཉེན་ཡིན་པ་ངོ་མ་
ཤེས་ཤིང༌། སྤྱིར་འཁོར་བ་ཞེ་སྡང་སྤྲུལ་གྱི་རང་བཞིན་ཅན་གྱི་གནས་སུ་འཇིགས་པ་དང་
བཅས་པར་གནས་ཀྱང་། འགྲོ་བ་ཀུན་ལ་ཞེ་སྡང་མེད་པར་བྱམས་པོ་བསྒོམ་པར་རིགས་
སོ་ཞེས་པའོ། །གྲོགས་ལ་བྱམས་པ་སྒོམ་ཚུལ་ནི། གང་དང་ལྷན་ཅིག་འདུས་ནས་བགད་
ཅིང་རྩེ་བ་དང་། །གླུ་བླངས་དགའ་འདུན་བྱས་ཤིང་གཅིག་ཏུ་ཟོས་འཐུངས་དང་། །དུས་
ཀྱི་རིམ་པས་མེ་ཏོག་རྣ་རྒྱུན་དེངས་བྱས་དང་། །གནས་སྐབས་ཅི་ཞིག་ལྟར་མཉམ་མི་
མཉམ་བྱས་པ་ཡི། །ཉེ་དུ་འཁོར་བའི་རྒྱ་མཚོའི་ཁོངས་སུ་ཚུད་གྱུར་པ། །ཀློང་གི་ནང་དུ་
421



ལྷུང་བ་ལྟ་བུ་སྣང་བཞིན་དུ། །སྐྱེ་ཤིས་འཕོས་པས་ངོ་མ་ཤེས་པ་དེ་བོར་ནས། །གལ་ཏེ་
གཅིག་ ཐར་བྱེད་ན་དེ་ལས་ཁྲེལ་པོར་མེད། ། ཅེས་གསུངས་སོ། ། གྲོགས་གང་དང་ལྷན་
ཅིག་འདུས་ནས་བགད་ཅིང་རྩེ་བ་དང་གླུ་ཡང་བླངས་ཤིང་དགའ་འདུན་ཏེ་སྐྱེས་པའམ་
བུད་མེད་རྐྱང་བ་འཚོགས་ནས་གཏམ་འདྲེས་པར་སྨྲ་བར་བྱས་ཤིང་། གནས་གཅིག་ཏུ་
ཐོ་མ་ཐོས་ཤིང་བཏུང་བ་འཐུང་བ་དང་དེའི་མུ་ནས། སོ་ག་ལ་སོགས་པའི་དུས་ཀྱི་རིམ་
པས་མགོ་བོའི་མེ་ཏོག་དང་རྣ་རྒྱན་གྱི་མེ་ཏོག་རྣམས་དེངས་པ་སྟེ་རྙིངས་ཤིང་མདངས་
ཉམས་པར་བྱས་པས་དུས་འདའ་བ་དང་། དེ་ལྟར་གནས་བཞིན་པའི་སྐབས་ནས་ཅི་
ཞིག་ལྟར་ཏི་དཀའ་དཀའ་ལྟར་གྲོགས་རིགས་མཉམ་པ་དང་མི་མཉམ་པ་སྣ་ཚོགས་དང་
འགྲོགས་པར་བྱས་པའི་གྲོགས་དེ་རྣམས་ཀྱང་རང་གི་ཉེ་དུ་ཡིན་པས། དེ་དག་འཁོར་
བའི་རྒྱ་མཚོའི་ཁོངས་སུ་ཆུད་པར་གྱུར་པ་ནི་དཔེར་ན་རྒྱ་མཚོའི་ཀློང་སྟེ་དཀྱིལ་གྱི་ནང་དུ་
ལྷུང་བ་ལྟ་བུ་སྣང་བཞིན་དུ། ། སྐྱེ་ཤི་འཕོས་པ་ཙམ་གྱིས་ངོ་མ་ཤེས་པ་མ་གཏོགས་དེ་དག་
རང་གི་ཉེ་དུ་དང་མ་ཤ་སྟག་ཡིན་པས་དེ་དག་ཚིགས་མེད་དུ་བོར་ནས། གལ་ཏེ་རང་
གཅིག་པུ་ཐར་བར་བྱེད་ན་དེ་ལས་ཁྲེལ་བོར་ཏེ་ཁྲེལ་ཆུང་བ་མེད་དོ། །ཞེས་པའོ། །མ་ལ་
བྱམས་པ་སྒོམ་པ་ནི། བྱིས་པ་པང་ན་བཙའ་བ་ཅི་ཡང་མི་ནུས་པར། ། གང་གི་ནུ་ཞོ་
བྱམས་པའི་ཤུགས་ཀྱིས་གཟུགས་འཐུངས་པ། །ངལ་བ་མང་བསྟེན་བྱམས་པ་བསྟེན་པ་དེ་
དག་འདིར། །ཤིན་ཏུ་མ་རབས་ཞིག་ནའང་སྤོང་བར་སུ་ཞིག་སྤྲོ། །གང་གི་ཁོང་ན་འདི་
སྐབས་རྙེད་ནས་གནས་བཅས་ཤིང་། །གང་གི་རྩེ་བག་སེམས་ཀྱིས་ཟོན་བཅས་འདི་བླངས་
པ། །ཉོན་མོངས་དེ་དག་སྡུག་བསྔལ་སྐྱབས་མེད་དེར་བོར་ནས། །འགྲོ་བ་མ་རབས་ཐ་
ཤལ་ཞིག་ནའང་སུ་ཞིག་སྤྲོ། །ཞེས་གསུངས་སོ། །དེ་ཡང་བྱིས་པ་པང་ན་བཙའ་བ་སྟེ་པང་
དུ་བླངས་ནས་བྱར་བྱེད་དགོས་ལ། དེ་ཡང་བྱིས་པ་དེ་རང་གིས་ཅི་ཡང་མི་ནུས་པས།
དེའི་ཚེ་མ་གང་གི་ནུ་ཞོ་སྟེ་འོ་མ་བྱམས་པའི་སེམས་ཀྱི་ཤུགས་ཀྱིས་ལྡུད་ཅིང་། དེའི་ཚེ་བུ་
དེས་ཕྱེད་ག།ཟགས་ནའང་ཕྱེད་འཐུང་དུ་བཅུག་པའི་སྒོ་ནས་གསོ་བ་ལ་སོགས་པའི་ངལ་བ་
མང་དུ་བསྟེན་ཅིང་། རྟག་ཏུ་བྱམས་པའི་སེམས་ལ་བརྟེན་པའི་ཨ་མ་དེ་དག་འཁོར་བ་
འདིར་འདོར་ཡོད་པ། བུ་ཤིན་ཏུ་ཁྲེལ་མེད་མ་རབས་ཤིག་ཡིན་ནའང་སྤོང་བར་མི་
རིགས་ན་བུ་ཡ་རབས་སུ་ཞིག་གིས་དོར་བར་སྤྲོ་སྟེ་མི་སྤྲོའོ། །དེ་ཅིའི་ཕྱིར་ཞེ་ན། ཨ་མ་
422



གང་གི་ཁོང་ན་བུ་འདི་ཆགས་པའི་སྐབས་རྙེད་ནས་གནས་བཅས་པ་སྟེ་གནས་འཆའ་བས་
གནས་ཤིང་ཨ་མས་དེ་ཁུར་ལ་མི་རྩིགས་པར་འཁུར་ཞིང་། བུ་དེ་སྐྱེ་དུས་ན་མ་དེ་ཉིད་ཤི་
ལ་ཐུག་གི་སྡུག་བསྔལ་མྱོང་ཡང་མ་གང་གིས་བུ་ལ་བརྩེ་བའི་སེམས་ཀྱིས་བུ་ཤི་དོགས་པའི་
ཟོན་དང་བཅས་ཏེ་མི་གཙང་བའི་ཁྲོད་ནས་བུ་འདི་བླངས་ཏེ་དཀའ་བ་དུ་མས་གསོ་བའི་
ཆེད་དུ་ཨ་མ་ཤིན་ཏུ་སྟོན་མོངས་པས་དྲིན་ཆེའོ། ། དེས་ན་མ་དེ་དག་སྡུག་བསྔལ་ ཞིང་
སྐྱབས་མེད་པ་དེ་རྣམས་འཁོར་བ་འདིར་བོར་ནས་རང་གཅིག་པུ་ཐར་བར་འགྲོ་བ་བུ་མ་
རབས་ ཐ་ཤལ་ཞིག་ནའང་མི་རིགས་ན་ཤེས་ལྡན་སུ་ཞིག་ སྤྲོ་སྟེ་མི་རིགས་སོ། ཞེས་་
པའོ། །རྩ་བའི་ཚིག་རྐང་དང་པོར་ཅི་ཡང་མི་ནུས་པར་ཞེས་ར་སྒྲ་ཡོད་ཀྱང་ལམ་རིམ་དུ་མི་
ནུས་པས་ཞེས་བྱེད་ཚིག་བྱུང་ཞིང་། དེ་བཞིན་དུ་རྐང་པ་གསུམ་པར་བྱམས་པ་བསྟེན་པ་
ཞེས་པ་ལ་ལམ་རིམ་དུ་བྱམས་ལ་བརྟེན་པ་ཞེས་ལ་སྒྲ་དང་ར་བརྟེན་བྱུང་ལ། རྐང་པ་ལྔ་
བར་གནས་བཅས་ཤིང་ལ་གནས་བྱས་ཤིང་དང་། རྩ་བའི་དྲུག་པར་གང་གི་ཚེ་བག་ཅེས་
ཡོད་ཀྱང་ལམ་རིམ་དུ་གང་གིས་བརྩེ་བའི་ཞེས་བྱུང་བ་བཞིན་འདིར་ལམ་རིམ་ལ་ཚད་
བཞག་ཀྱང་། རྟོག་བཟོས་བཅོས་པ་ཡང་ཡོད་དེ། རྩ་བར། ཉོན་མོངས་དེ་དག་
སྡུག་བསྔལ་སྐྱབས་མེད་དེ་བོར་ནས། །ཞེས་པ་ཁོ་བོ་སྙིང་ཁམས་ཀྱིས་སྙོན་མོངས་དེ་དག་
སྡུག་བསྔལ་སྐྱབས་མེད་འདིར་བོར་ནས་ཞེས་བཏོན་ནས་བཤད་པ་ལྟ་བུ་ཡང་ཡོད་པས།
འདིས་མཚོན་རྩ་བ་མ་དག་པའི་ཕུང་བོར་སོང་གཤིས་རྩ་བ་ལ་གང་ཡོད་ཇི་བཞིན་ཚིག་
ཟིན་ལ་བཀོད་ཀྱང་བཤད་པ་བྱེད་པ་ན་འགའ་ཞིག་གཞུང་གཞན་དུ་དྲངས་པའི་ཚིག་གི་
རྗེས་སུ་འབྲངས་ཤིང་འགའ་ཞིག་རྟོག་བཟོས་བཅོས་པ་ཕོན་ཆེ་བར་ཡོད་པས་མཁས་པ་
རྣམས་ཞིབ་ཏུ་དཔྱད་པར་འཚལ་ཞེས་ཡང་ཡང་གསོལ་བ་འདེབས་པའི་དོན་ཡང་དེའོ། །
གལ་ཏེ་ཚེ་བག་སེམས་ཀྱིས་ཞེས་བཀྲལ་ན་རྣམ་པར་གཡེངས་པའི་སེམས་ཀྱིས་ཞེས་འགྲེལ་
དགོས་སོ། ། སྙིང་རྗེ་སྒོམ་པའི་ཕན་ཡོན་ནི། འགྲོ་བ་སྡུག་བསྔལ་མི་བཟད་མང་པོས་
དབང་མེད་སྐྱབས་མེད་འདིར། །གཞན་གྱི་དོན་དུ་སྡུག་བསྔལ་གང་དེ་བདེ་ཞེས་སྐྱེས་
མཆོག་གསུངས། ། སྐད་ཅིག་གཞན་བཀྲེས་སྐོམ་དང་ཚ་ངལ་བྲལ་བས་རངས་བྱས་པ། །
དེས་དགའ་གང་ཡིན་དེ་དང་འདྲ་བ་འདི་ནའང་གང་ཞིག་ཡོད། །ཅེས་སོ། །འགྲོ་བ་སྡུག་
བསྔལ་མི་བཟད་པ་མང་པོ་སྟེ་སྡུག་བསྔལ་གསུམ་དང་བརྒྱད་ལ་སོགས་པས་རང་དབང་
423



མེད་པར་མི་འདོད་བཞིན་དུ་མྱོང་དགོས་པའི་སྐྱབས་མེད་པའི་འགྲོ་བ་འདིར། གཞན་
གྱི་དོན་དུ་ནི་གཞན་སྡུག་བསྔལ་བའི་དོན་དུ་བདག་གིས་སྡུག་བསྔལ་བཟོད་པ་གང་ཡིན་པ་
དེ་བདེ་བའི་རྒྱུ་ལ་གནས་པས་ན་བདེ་ཞེས་སྐྱེས་མཆོག་གསུངས་སོ། །ཐ་ན་སྐད་ཅིག་ཙམ་
གཞན་ལ་བཟའ་བཏུང་བྱིན་པས་ ཕ་རོལ་པོ་བཀྲེས་སྐོམ་དང་ བྲལ་ བར་བྱས་ པ་ དང་།
གོས་སོགས་བྱིན་པས་ཚ་གྲང་གིས་ངལ་བ་དང་བྲལ་བར་བྱས་པས་ཕ་རོལ་པོ་མགུ་ཞིང་
རངས་པར་བྱས་པ་དེས་བདག་དགའ་བ་གང་ཡིན་པ་དེ་དང་འདྲ་བར་སྙིང་རྗེ་གོམས་པའི་
ཕན་ཡོན་འདི་ནའང་གང་ཞིག་ཡོད་དེ་མེད་དོ། །ཞེས་པའོ། །བྱམས་པའི་ཕན་ཡོན་ནི། །
གཞན་ཕན་བདེ་བསྐྱེད་པར་བརྩོན་པས་དགའ་བ་རྙེད་པ་གང་། ། དེ་ནི་ཡུལ་བདེའི་
ལོངས་སྤྱོད་ལྷུར་ལེན་རྣམས་ཀྱིས་ཇི་ལྟར་ཡང༌། །གཞོན་བདེས་མི་ཐོབ་མི་དབང་འབྱོར་
བའི་ཡོ་བྱད་རྣམས་ཀྱིས་མིན། །ཆུང་མས་མ་ཡིན་གཞན་མིན་ལྷ་གནས་ལྷ་མིན་འགྲོ་བས་
མིན། །ཞེས་སོ། །འགྲོ་བ་གཞན་ཐར་བའི་ཕན་ཡོན་དང་མངོན་མཐོའི་བདེ་བ་སྐྱེད་པར་
བརྩོན་པས། བདག་དགའ་བ་རྙེད་པ་གང་ཡིན་པ་དེ་ནི་སྟེ་དེ་དང་འདྲ་བ་ཡུལ་ལྔའི་
བདེ་བའི་ལོངས་སྤྱོད་ལྷུར་ལེན་པ་རྣམས་ཀྱིས་ཅི་ལྟར་ཡང་ཐོབ་སྟེ་མེད་དེ། །དེ་བཞིན་དུ་
གཞོན་བདེ་ས་མི་ཐོབ། མི་དབང་འབྱོར་བའི་ཡོ་བྱད་རྣམས་ཀྱིས་ཀྱང་མིན། ཆུང་
མས་ཐོབ་པ་མ་ཡིན་གཞན་རྣམས་ཀྱིས་ཀྱང་མིན། ལྷ་གནས་དང་ལྷ་མིན་འགྲོ་བས་ཀྱང་
ཐོབ་པ་མིན་ནོ། །སྐྱེས་བུ་ཆེན་པོའི་སྤྱོད་པ་སྟོན་པ་ནི། ཤིན་ཏུ་རྙེད་སླ་རྩྭ་ཁམ་འགའ་ལྟ་
ཕྱུགས་ཀྱང་རང་ཉིད་ཟ། །ཤིན་ཏུ་སྐོམ་པས་གདུངས་པའང་ཆུ་ཞིག་རྙེད་ན་དགའ་མགུར་
འཐུང༌། །འདི་ན་སྐྱེས་བུ་གཞན་དོན་བྱེད་པར་བརྩོན་པ་གང་ཡིན་པ། །དེ་འདིའི་བརྗིད་
བག་ཡིན་ཏེ་དེ་བདེ་སྐྱེས་བུའི་ཚུལ་དེ་འཕགས། །ཉི་མ་རླབས་ཆེན་རྟ་ཞོན་རྒྱུ་བ་སྣང་བྱེད་
གང་ཡིན་དང་། ། ཁུར་ལ་མི་རྩིགས་ས་ཡིས་འཇིག་རྟེན་འདེགས་པ་གང་ཡིན་དེ། །རང་
དོན་འགའ་མེད་ཆེན་པོ་རྣམས་ཀྱི་རང་བཞིན་དེ་འདྲ་སྟེ། །དེ་དག་འཇིག་རྟེན་ཕན་དང་
བདེ་བའི་རོ་ལ་གཅིག་ཏུ་གཞོལ། །ཞེས་སོ། །དེ་ཡང་རང་དོན་དུ་བཟའ་བཏུང་འཚོལ་བ་
ཙམ་ཤེས་ཀྱང་དུད་འགྲོའི་ཀུན་སྤྱོད་ལས་མ་འདས་ཏེ། ཤིན་ཏུ་རྙེད་སླ་བའི་ རྩྭ་ཁམ་
འགའ་ལྟ་བུ་དེ་ཙམ་ནི་ཕྱུགས་ཏེ་དུད་འགྲོས་ཀྱང་རང་ཉིད་ཀྱིས་འཚོལ་ཞིང་ཟ་ཤེས་ལ།
དེ་བཞིན་དུ་ཤིན་ཏུ་སྐོམ་པས་གདུངས་པ་ནའང་ཆུ་ཞིག་བཙལ་ནས་རྙེད་པ་ན་དགའ་
424



མགུར་དུ་འཐུང་ཤེས་པས། དེས་ན་ཕྱུགས་ལས་ཁྱད་པར་འབྱེད་ པའི་སྐབས་འདི་ན་
སྐྱེས་བུ་གཞན་དོན་བྱེད་པར་བརྩོན་པ་གང་ཡིན་པ་དེ། སྐྱེས་བུ་ཞེས་བྱ་བ་འདིའི་བརྗིད་
བག་སྟེ་གཟི་བརྗིད་ཡིན་ཏེ། སྐྱེས་བུའི་སྐད་དོད་པུ་རུ་ཥ་ཞེས་པ་ནུས་པ་ཅན་ལ་འཇུག་
པས་སེམས་ཅན་གཞན་དེ་བདེ་ན་རང་ཉིད་བདེ་བའི་སྐྱེས་བུ་ཞེས་བྱ་བ་དེའི་སེམས་ཀྱི་
རྩལ་དེ་ནི་རང་དོན་ལྷུར་ལེན་པ་རྣམས་ལས་ཁྱད་པར་དུ་འཕགས་སོ། །དེ་དཔེ་ཅི་དང་
འདྲ་ཞེ་ན་དཔེར་ན་ཉི་མ་རླབས་ཆེན་པོ་དང་ལྡན་པའི་རྟ་མཆོག་བདུན་གྱིས་དྲངས་པའི་
ཤིང་རྟ་ལ་ཞོན་ནས་ཀུན་ཏུ་རྒྱུ་བས་ཕྱོགས་ཐམས་ ཅད་སྣང་བར་བྱེད་པ་གང་ཡིན་པ་དེ་
དང་། གཞན་ཡང་ཁུར་ལ་མི་རྩེག་པ་སྟེ་ཁུར་བཟོད་པའམ་ཁུར་ཅི་ཙམ་འཁུར་ཡང་ཐང་
ཆད་པ་ལ་མི་ལྟོས་པའི་ས་ཆེན་པོ་དེ་ཡིས་འཇིག་རྟེན་ཐམས་ཅད་འདེགས་པར་བཟོད་པ་
གང་ཡིན་པ་དེ་བཞིན་དུ། རང་ཉིད་ཀྱི་དོན་འགའ་ཡང་མི་བྱེད་པའི་སྐྱེས་བུ་ཆེན་པོ་དེ་
རྣམས་ཀྱི་རང་བཞིན་ནམ་ཆོས་ཉིད་ནི་དེ་དང་འདྲ་སྟེ། གཅིག་ཏུ་གཞན་དོན་ལ་གཞོལ་
བ་ཡིན་པའི་སྐྱེས་བུ་ཆེན་པོ་དེ་དག་འཇིག་རྟེན་ཏེ་སེམས་ཅན་ཕན་པ་དང་བདེ་བའི་རོ་ལ་
གཅིག་ཏུ་སྟེ་གྲོགས་ལ་མི་ལྟོས་པར་རང་གཅིག་པུས་གཞོལ་བ་སྟེ་ཕྱོགས་པ་ཡིན་ཞེས་བྱ་བ་
ཡིན་ནོ། ། ཁུར་ ལ་ མི་ རྩེགས་ཞེས་ པ་ལ་ཡང་འཇུག་ ཐོབ་ མི་ ཐོབ་ བརྟག་ དགོས་ ཤིང་།
བལ་ཏེ་ཡང་འཇུག་མི་ཐོབ་ན་ཁུར་འདི་ཐེག་མི་ཐེག་ཅིས་ཕན་ཚུན་བཤེར་ཞིང་རྩོད་པའམ་
ཆོད་ལ་ཙག་ཙག་མི་བྱེད་ཟེར་བ་ལྟ་བུའི་དོན་དུ་གོ་བར་བྱའོ། ། སྐྱེས་བུའི་སྒྲ་དོན་ནི།
འཇིག་རྟེན་མ་རིག་དུད་སྤྲིན་འཁྲིགས་པས་འགྲོ་བ་འཁྲུགས་གྱུར་པ། །སྡུག་བསྔལ་མེ་རབ་
འབར་བའི་ནང་དུ་དབང་མེད་ལྷུང་མཐོང་ནས། ། ཐོད་ལ་མེ་ལྕེ་འབར་བ་ལྟ་བུར་ཡིད་
བྲེལ་བརྩོན་པ་གང་། །འདི་ན་དེ་དག་སྐྱེས་བུ་ཡིན་ཏེ་མཁས་པའང་དེ་དག་ཡིན། །ཞེས་
སོ། །འཇིག་རྟེན་པ་རྣམས་མ་རིག་པ་དང་ལས་ཀྱི་དུད་སྤྲིན་འཁྲིགས་པས་འགྲོ་བའི་རྒྱུད་
ཉོན་མོངས་ཀྱིས་འཁྲུགས་པར་གྱུར་པས་འབྲས་བུ་འཁོར་བའི་སྡུག་བསྔལ་མེ་རབ་ཏུ་
འབར་བའི་ནང་དུ་རང་དབང་མེད་པར་ལྷུང་བ་དེ་མཐོང་ནས། དེ་དག་གདོན་པར་བྱ་
བའི་ཆེད་དུ་རང་གི་ཐོད་ལའམ་མགོ་ལ་གློ་བུར་དུ་མེ་ལྕེ་མཆེད་ཅིང་འབར་བ་ན་དེ་བཟློག་
པའི་ཐབས་ལ་བརྩོན་པ་ལྟ་བུར་ཡིད་བྲེལ་ཏེ་ཡིད་ཤིན་ཏུ་རིངས་པར་བརྩོན་པ་གང་དེ་ལ།
འཇིག་རྟེན་འདི་ན་དེ་དག་ལ་སྐྱེས་བུ་དམ་པ་ཞེས་བྱ་བ་ཡིན་ཏེ། དེར་མ་ཟད་མཁས་པ་
425



D
བྱ་བའང་དེ་དག་ལ་ཟེར་བ་ཡིན་ནོ། །ཞེས་སོ། །སྐྱེས་བུ་དེས་གཞན་གྱི་སྡུག་བསྔལ་སེལ་
བ་ལ་དགའ་བདེ་སྐྱེ་བ་ནི། གཞན་གྱི་དོན་དུ་མེ་ལྕེས་གང་བའི་མནར་མེད་དམྱལ་བར་
ཡང་། ། གངས་དང་ཟླ་འོད་བསིལ་བ་ལྟ་བུར་རབ་ཏུ་དགའ་བཞིན་འཇུག། ཉིད་ཀྱི་
དོན་དུ་པདྨ་ཁ་ཕྱེ་ལྷག་གར་འདུག་པ་ཡི། །མཚོ་ཡང་དེ་ལ་མེ་ལྕེའི་ཚོགས་བཞིན་རབ་ཏུ་
གདུངས་པར་བྱེད། ། གཞན་ལ་ཕན་པར་བྱེད་པར་ཆས་པའི་མཁས་པ་རྣམས། །ལོ་མ་
རལ་གྲི་ཚལ་ནའང་བདེ་བླག་གནས་བྱེད་ཀྱིས། ། སྐད་ཅིག་ཙམ་ཡང་ལྷ་ཡི་བུ་མོ་དང་
འགྲོགས་ནས། །དགའ་བའི་ཚལ་གྱི་ནང་དུ་སྐྱིད་པར་བྱེད་མི་འགྱུར། །ཞེས་སོ། །སྐྱེས་བུ་
དམ་པ་དེས་གཞན་གྱི་དོན་དུ་མེ་ལྕེས་གང་བའི་མནར་མེད་དེ་ངལ་གསོ་མེད་པའི་དམྱལ་
བར་ཡང་གངས་ཀྱི་རི་དང་ཟླ་འོད་བསིལ་བ་ལྟ་བུར་རབ་ཏུ་དགའ་བཞིན་དུ་འཇུག་ནུས་
ཀྱང་། རང་ཉིད་ཀྱི་དོན་དུ་པདྨ་ཁ་ཕྱེ་བ་ལྷག་གེར་ཏེ་ལྷམ་མེར་འདུག་པའི་མཚོ་ཡང་
སྐྱེས་བུ་དེ་ལ་མེ་ལྕེའི་ཚོགས་བཞིན་དུ་རབ་ཏུ་གདུངས་པར་བྱེད་པའི་དངོས་པོར་སྣང་
ངོ༌། །དེ་བཞིན་དུ་གཞན་ལ་ཕན་པར་བྱེད་པར་ཆས་པའི་མཁས་པ་རྣམས་ལོ་མ་རལ་གྲི་
ཚལ་ནའང་བདེ་བླག་གནས་པར་བྱེད་ནུས་ཀྱི། སྐད་ཅིག་ཙམ་ཡང་ལྷ་ཡི་བུ་མོ་དང་
འགྲོགས་ནས་ལྷའི་དགའ་བའི་ཚལ་གྱི་ནང་དུ་སྐྱིད་པར་བྱེད་པ་ལ་དགའ་བར་མི་འགྱུར་
རོ། །ཡང་རང་སྨིན་ནས་གཞན་སྨིན་པར་བྱེད་པ་ནི། །རྒལ་བར་གྱུར་པ་སྐྱབས་མེད་སྐྱེ་བོ་
བསྒྲལ་བའི་ཕྱིར། །ཕྱིར་ཡང་ཆུ་བོ་རབ་མེད་ནང་དུ་འཇུག་བྱེད་ཀྱིས། །ལྷ་ཡི་ཆུ་བོ་དབའ་
རླབས་ཆིལ་ཆིལ་འདུག་པ་ཡིས། །རེག་པའི་བདེ་བ་བདག་ཉིད་སྟེན་པར་བྱེད་མ་ཡིན། །
ཞེས་གསུངས་སོ། །རང་འཁོར་བ་ལས་རྒལ་བར་གྱུར་པ་ན་སྐྱབས་མེད་པའི་སྐྱེ་བོ་རྣམས་
བསྒྲལ་བར་བྱ་བའི་ཕྱིར་དུ་ཕྱིར་ཡང་དམྱལ་བའི་ཆུ་བོ་རབ་མེད་ནང་དུ་འཇུག་པར་བྱེད་
ནུས་པའི་སྙིང་སྟོབས་ཡོད་ཀྱི། ལྷ་ཡི་ཆུ་བོ་དབའ་རླབས་ཆིལ་ཆིལ་ཏེ་ཕན་ཚུན་འདྲེས་
པར་འདུག་པ་དེ་ཡིས་རེག་པས་བསིལ་བའི་བདེ་བ། །སྐྱེས་བུ་དམ་པ་བདག་ཉིད་ཀྱི་དོན་
དུ་སྟེན་པར་བྱེད་པ་མ་ཡིན་ནོ། །ཞེས་པའོ། །
གསུམ་པ་དམ་པའི་ཆོས་བསྟེན་པའི་ཚུལ་ལ། རྟོགས་པའི་ཆོས་ལ་བསྔགས་པ་ནི།
དེ་ལྟར་རྒྱན་གྱིས་བརྒྱན་གྱུར་ལེགས་སྤྱད་རིན་པོ་ཆེ། །གསལ་བའི་ནང་ན་གསལ་བ་ཞི་
བའི་བདུད་རྩི་ཡངས། །དགའ་བའི་དགའ་བ་བྱས་པ་མི་གཟོ་རྙེད་དཀའ་བ། །བཀྲ་ཤིས་
426



རྣམས་ཀྱི་བཀྲ་ཤིས་ཞི་བའི་བདེ་རྒྱུན་བསྟེན། །ཞེས་སོ། །དོན་ནི་དེ་ལྟར་རྒྱན་གྱིས་བརྒྱན་
པར་གྱུར་པའི་ནང་ནས་རྭ་དང་བ་སོ་སོགས་ལས་གསེར་གྱི་རྒྱུན་མཆོག་ཡིན་པ་ལྟར་ལེགས་
སྤྱད་དེ་ཚུལ་ཁྲིམས་ནི་རྒྱུན་རིན་པོ་ཆེ་ལྟ་བུའོ། ། ནོར་བུ་དང་རིན་པོ་ཆེ་ལ་སོགས་པའི་
གསལ་བའི་ནང་ན་ཉི་ཟླའི་གསལ་བ་མཆོག་ཡིན་པ་ལྟར་ཤེས་རབ་ནི་གསལ་བའི་མཆོག་སྟེ་
ཤེས་རབ་ཀྱིས་ཞི་བ་མྱང་འདས་དང་བདུད་རྩི་ཡོན་ཏན་གྱི་རྟེན་དང་ཡངས་པ་སྟེ་རྒྱ་ཆེན
པོ་ཐོབ་པར་བྱེད་པའི་ཕྱིར་རོ། ། དགའ་བའི་ནང་ན་འཁོར་ལོ་ བསྒྱུར་ བའི་དགའ་བ་་
མཆོག་ཡིན་པ་ལྟར་ཏིང་ངེ་འཛིན་ནི་ཤིན་སྦྱངས་ཀྱི་དགའ་བ་དང་ལྡན་པས་མཆོག་སྟེ།
བྱས་པ་གཟོ་བ་རྣམས་ཀྱིས་རྙེད་སླ་ཡང་བྱས་པ་མི་གཟོ་བས་རྙེད་དཀའ་བའི་ཕྱིར་རོ། །དེ་
ལྟར་བསླབ་པ་གསུམ་ལ་བརྟེན་པར་བྱས་ན་གཟའ་སྐར་ཚེས་གྲངས་བཟང་པོ་ལ་སོགས་
པའི་བཀྲ་ཤིས་རྣམས་ཀྱི་ནང་ན་རང་དོན་ཕུན་ཚོགས་གྲུབ་པ་བཀྲ་ཤིས་མཆོག་ཡིན་པ་ལྟར་
མྱ་ངན་ལས་འདས་པ་ནི་ཞི་བའི་བདེ་བ་རྒྱུན་མི་འཆད་པ་ཡིན་པས་དེ་བསྟེན་པར་རིགས་
སོ་ཞེས་པའོ། །ལུང་གི་ཆོས་ལ་བསྔགས་པ་ནི། བདེ་བར་གཤེགས་ པའི་གསུང་གི་མེ་
ཏོག་རྟག་བསྟེན་བྱ། ། ལྗོན་ཤིང་མེ་ཏོག་དེ་ལས་འབྲས་བུ་རྒྱ་ཆེན་འབྱུང་། །བདེ་གཤེགས་
མེ་ཏོག་གསུང་ལས་དོན་ཚོགས་བསྟེན་བྱ་སྟེ། ། སྦྲང་མ་སྦྲང་རྩི་ལ་མཆོག་དགའ་བར་བྱེད་
ལ་ལྟོས། །ཞེས་སོ། །བདེ་བར་གཤེགས་པའི་གསུང་གི་མེ་ཏོག་རྟག་ཏུ་བསྟེན་པར་བྱ་ཞིང་།
བསྟེན་པས་ཅི་བྱ་ཞེ་ན། ལྗོན་ཤིང་མེ་ཏོག་དང་ལྡན་པ་དེ་ལས་མཐོ་རིས་དང༌། ཐར་
བའི་འབྲས་བུ་རྒྱུ་ཆེན་པོ་འབྱུང་ངོ༌། །འོ་ན་བདེ་བར་གཤེགས་པའི་མེ་ཏོག་གི་གསུང་ལས།
ཚིག་ལ་བསྟེན་ནམ་དོན་ལ་བསྟེན་པ་གང་ཡིན་ཞེ་ན། དོན་གྱི་ཚོགས་ལ་གཙོ་བོར་བསྟེན་
པར་བྱ་དགོས་ཏེ། དཔེར་ན་སྦྲང་མ་སྦྲང་རྩི་ལ་མཆོག་ཏུ་དགའ་ཡང་། མེ་ཏོག་ལ་
དགའ་བ་མི་བྱེད་པ་ལ་ལྟོས་ཤིག་ཅེས་པའོ། །བཞི་བ་དེ་དག་གི་དོན་བསྡུས་པ་ལ་གསུམ།
འགྲོ་བ་སྤྱི་ལ་གདམས་ཚུལ་དང་། རང་གི་སློབ་མ་ལ་གདམས་ཚུལ་དང་། དགེ་བ་བསྔོ་
བའི་ཚུལ་ལོ། །དང་པོ་ནི། སྐད་ཅིག་གཅིག་ལ་ ཟད་ ཅིང་རྟག་ཏུ་འཁྲུག་པའི་ཡུལ་་
རྣམས་སྤོང་། ། ཞི་བའི་བདེ་འབྲས་འཆི་བའི་འཚེར་མེད་གཅིག་པུ་དབེན་པ་བསྟེན། །
རྣམ་ཐར་སྒོ་ཡི་གཏན་པས་གཏི་མུག་འཁྲུགས་པའི་རབ་རིབ་སོལ། ། རྟ་མཆོག་རྟེའུ་ནི་
ཤིན་ཏུ་ཡུན་རིང་གཉིད་ལོག་འགྱུར་མ་ཡིན། ། ཞེས་པའོ། ། སྐད་ཅིག་གཅིག་ལ་ལུས་
427



ལོངས་སྤྱོད་ཟད་ཅིང་། དུས་རྟག་ཏུ་སེམས་འཁྲུག་པར་བྱེད་པའི་འདོད་པའི་ཡུལ་ལྔ་པོ་
རྣམས་སྤོང་ཞིང་། ཞི་བའི་བདེ་འབྲས་ཐོབ་པར་བྱེད་ཅིང་། འཁོར་བར་འཆིང་བའི་
འཚེ་བར་བྱེད་པ་མེད་པར་རང་གཅིག་པུས་དབེན་པ་བསྟེན་ཏེ། རྣམ་པར་ཐར་བའི་སྒོ་
ཡི་གཏན་པ་སྟེ་གེགས་ལྟ་བུ། གཏི་མུག་སྟེ་རྨོངས་པ་དང་། འཁྲུགས་པའི་སྟེ་ལྡོངས་པ་
དང༌། རབ་རིབ་སྟེ་ཆགས་པ་དེ་དག་སོལ་ཏེ་སྤོངས་ཤིག། སྤྱིར་རྟ་རྣམས་རང་བཞིན་
གྱིས་གཉིད་ཆེ་ཡང་། རྟའི་མཆོག་ཅང་ཤེས་ནི་རྟེའུ་དུས་ནས་བག་ཟོན་ཆེ་བས་ཡུན་རིང་
པོར་གཉིད་ལོག་པར་འགྱུར་བ་མ་ཡིན་ནོ། །དེ་བཞིན་དུ་སངས་རྒྱས་ཀྱི་སློབ་མ་རྣམས་
ཀྱང་འདོད་པ་ལ་ཡུན་རིང་པོར་སྟེན་པར་མི་བྱེད་པ་ཡིན་ནོ། །གཉིས་པ་རང་གི་སློབ་མ་ལ་
བྱེ་བྲག་ཏུ་གདམས་ཚུལ་ནི། ཁྱོད་གཅིག་གདུང་བས་ཉམ་ཐག་རྣམས་ལ་སྲིད་པའི་མྱ་
ངམ་དུ། ། ཤིང་ཆེན་སྡོང་བརྟན་རྒྱ་ཆེན་ཀུན་གེལ་བཟོད་དང་དུལ་བའི་ལོ་མ་ཅན། ། ཞི་
གནས་མེ་ཏོག་ཤེས་རབ་ཡལ་ག་རབ་སྨིན་ལོ་བྲན་སྟག། སྨོན་ལམ་རྩེ་མོ་ཚུལ་ཁྲིམས་དྲི་
མ་རབ་ཞི་འབྲས་བཅས་གྱིས། །ཞེས་པའོ། །སློབ་མ་ཁྱོད་གཅིག་པུས་གདུངས་པས་ཉམ་
ཐག་པའི་འགྲོ་བ་རྣམས་ལ་སྲིད་པའི་མྱ་ངམ་དུ། ཤིང་ཆེན་པོའི་སྡོང་པོ་ལྟར་བརྟན་ཅིང་
རྒྱ་ཆེན་ཀུན་ཏུ་ཁྱབ་པ་དང༌། གེལ་བ་ལྟ་བུ་བཟོད་པ་དང་། དུལ་བའི་སྤྱོད་པ་ནི་ལོ་མ་
འཐུག་པོ་ཅན་དང་། ཞི་གནས་ནི་མེ་ཏོག་ལྟ་བུ་དང༌། ཤེས་རབ་ནི་ཡལ་ག་ལྟ་བུ་དང་།
རབ་ཏུ་སྨིན་པ་ནི་ལོ་དྲན་སྡུག་པོ་ལྟ་བུ་དང༌། སྨོན་ལམ་ནི་རྩེ་མོ་ལྟ་བུ་དང༌། ཚུལ་
ཁྲིམས་ནི་གྲིབ་མ་ལྟ་བུ་དང་། རབ་ཞི་སྟེ་མྱ་ངན་ལས་འདས་པ་འབྲས་བུ་ལྟ་བུ་དང་
བཅས་པར་གྱིས་ཤིག་ཅེས་པའོ། །ཡང་མཚོ་ཆེན་པོ་ལྟར་ཆོས་བཅུ་གཅིག་དང་ལྡན་པར་
གྱིས་ཤིག་ཅེས་གདམས་པ་ནི། ཁྱོད་གཅིག་གདུངས་པས་ཉམ་ཐག་རྣམས་ལ་སྲིད་པའི་
མྱ་ངམ་དུ། །མཚོ་ཆེན་ཡངས་གསལ་བྱིན་གཞོལ་གཏིང་ཟབ་བསམ་པ་རབ་ཏུ་དྭངས། །
རྟག་བསིལ་སྦྲུལ་གདུག་རྙི་ཡིས་བག་མེད་འཇིགས་སྤངས་རང་ བཞིན་གྱིས། །རབ་ ཏུ་
གཙང་ཞིང་སྲིད་པ་གཅོད་བྱེད་རྟུལ་བའི་ཁུར་བཟོད་ཀྱིས། ། ཞེས་པའོ། ། ཁྱོད་གཅིག་
པུས་སྡུག་བསྔལ་གྱིས་གདུངས་པས་ཉམ་ཐག་པའི་འགྲོ་བ་རྣམས་ལ་སྲིད་པའི་མྱ་ངམ་དུ།
མཚོ་ ཆེན་ པོ་ ལྟར་ ཡངས་ པ་ དང་། གསལ་ བ་ དང༌། བྱིན་ གྱིས་ གཞོལ་ བ་ དང་།
གཏིང་ཟབ་པ་དང་། རབ་ཏུ་དྭངས་པ་དང་། རྟག་ཏུ་བསིལ་བ་དང་། སྦྲུལ་གདུག་
428



འཛིན་པའི་རྙི་ཡིས་བག་ཞད་མེད་པ་དང་། མེའི་འཇིགས་པ་སྤངས་པ་དང་། རང་
བཞིན་གྱིས་རབ་ཏུ་གཙང་ཞིང་དག་པ་དང༌། སྐོམ་པ་གཅོད་པར་བྱེད་པ་དང་། གྲུ་
གཟིངས་ཁུར་བཟོད་པ་ལྟར། ཤེས་རབ་ཡངས་པ་དང༌། ཤེས་ བྱ་གསལ་བ་དང་།
དགེ་བ་ལ་གཞོལ་བ་དང་། ཆོས་ཟབ་མོ་རྟོགས་པ་དང་། ཚུལ་ཁྲིམས་ཀྱི་བསམ་པ་རབ་
ཏུ་དྭངས་པ་དང་། ཉོན་མོངས་པའི་གདུངས་པ་རྟག་ཏུ་བསིལ་བ་དང༌། དུག་གསུམ་
མེད་པ་དང་། ངན་འགྲོའི་འཇིགས་པ་མེད་པ་དང༌། རང་བཞིན་གྱིས་ཚུལ་ཁྲིམས་
གཙང་བ་དང་། སྲེད་པ་གཅོད་པ་དང་། རྟུལ་བའི་སྟེ་བརྩོན་འགྲུས་ཀྱིས་ཁུར་བཟོད་
པར་གྱིས་ཤིག། ཅེས་པའོ། །ཡང༌། ཆར་སྤྲིན་ཆེན་པོ་ལྟར་ཆོས་དྲུག་དང་ལྡན་པར་
གྱིས་ཤིག་ཅེས་གདམས་པ་ནི། ཁྱོད་གཅིག་གདུངས་པས་ཉམ་ཐག་རྣམས་ལ་སྲིད་པའི་
མྱ་ངམ་དུ། །སྤྲིན་ཆེན་སྐྱེ་བོ་མང་ཕན་མི་འཇིགས་སྨྲ་བའི་སྒྲ་ཆེན་སྒྲོགས། །གྲགས་པ་རྒྱ་
ཆེན་ཆར་གྱི་ཤུགས་དྲག་སྙིང་རྗེའི་རླུང་གིས་བསྐྱོད། ། རྡུལ་བྲལ་ཞི་བས་ཚུལ་ཁྲིམས་དྲི་
མས་བརྒྱན་པར་གྱིས། །ཞེས་པའོ། །དཔེར་ན་སྤྲིན་ཆེན་པོས་སྐྱེ་བོ་མང་པོ་ལ་ཕན་པ་ལྟར།
ཁྱེད་ཀྱང་འགྲོ་བ་མང་པོ་ལ་ཕན་ཐོགས་པ་དང་། འབྲུག་སྒྲ་སྒྲོག་པ་ལྟར་མི་འཇིགས་སྨྲ་
བའི་ཆོས་སྒྲ་ཆེན་པོ་སྒྲོག་པ་དང་། འབྲུག་སྒྲ་གྲགས་ཆེ་བ་ལྟར་མཁས་པའི་གྲགས་པ་རྒྱ་
ཆེན་པོས་ཁྱབ་པ་དང་། ཆར་ཆེན་རླུང་ཤུགས་དྲག་པོས་བསྐྱོད་པ་ལྟར་བྱང་ཆུབ་ཀྱི་
སེམས་སྙིང་རྗེའི་རླུང་གིས་བསྐྱོད་པ་དང་། ཚར་རྡུལ་དང་བྲལ་བ་བཞིན་དུ་ཉོན་མོངས་
ཞི་བས་དུལ་བ་དང་། གྲིབ་མས་ས་སྟེང་བརྒྱན་པ་ལྟར་ཚུལ་ཁྲིམས་ཀྱི་དྲི་མས་སྒོ་གསུམ་
བརྒྱན་པར་གྱིས་ཤིག་ཅེས་པའོ། ། གསུམ་པ་དགེ་བ་བསྔོ་བ་ལ། བདག་གིས་དེ་སྐད་
བརྗོད་པས་བསོད་ནམས་ ཅུང་ཟད་བསྒྲུབས་པ་གང་། ། དེ་ཡིས་སྐྱེ་བོ་མ་ལུས་བདེ་་་་
གཤེགས་སྤྱོད་ལ་དད་བྱེད་ཅིང་། །རྟག་བདེ་ལོངས་སྤྱོད་བཟང་ལྡན་ཡིད་ལ་རེ་བ་འབྱོར་
བ་ཡང་། །གཞན་ལ་ཕན་དགའ་དེ་ནས་རིམ་གྱིས་ཀུན་མཁྱེན་བགྲོད་པར་ཤོག ཅེས་
སོ། །བཙུན་པ་ཟླ་བ་བདག་གིས་དེ་སྐད་བརྗོད་པས་བསོད་ནམས་ཅུང་ཟད་བསྒྲུབས་པ་
གང་ཡིན་པ་དེ་ཡིས་སྐྱེ་བོ་མ་ལུས་པ་བདེ་བར་གཤེགས་པའི་སྤྱོད་པ་ལ་དད་པར་བྱེད་ཅིང་།
དུས་རྟག་ཏུ་དགེ་བའི་ལོངས་སྤྱོད་བཟང་པོ་དང་ལྡན་ཞིང༌། ཡིད་ལ་རེ་བ་ཐམས་ཅད་
འབྱོར་བ་དང་། གཞན་ལ་ཕན་པར་དགའ་ཞིང་དེ་ནས་རིམ་གྱིས་ཀུན་མཁྱེན་སར་
429



ཐུང་
བགྲོད་པར་ཤོག་ཅིག ཅེས་པའོ། །ཡང་། ཉེས་པ་ཞི་བར་བསྔོ་བ་ནི། དམྱལ་བ་
ལག་མཐིལ་ལྟར་མཉམ་རྣམ་ བསལ་མེ་རབ་ཞི་བ་དང་། ། སྐམ་འཁྲུངས་པདྨའི་ལོ་མས་
ཁེབས་ཤིང་རྩ་བའི་ཁྱེའུ་སོ་འཐོན། །གཙང་ཞིང་དྲི་ཞིམ་པདྨ་ཁ་བྱེས་ས་རྣམས་བརྒྱན་པ་
དང་། ། རྒྱས་ ཤིང་ བཟུང་ལ་ སེར་བུའི་ངང་བཅས་ཆར་ཟིམ་འབབ་ པར་ ཤོག ཅེས་
སོ། །དགེ་བ་འདི་ཡིས་དམྱལ་བའི་ས་གཞི་ལག་མཐིལ་ལྟར་མཉམ་ཞིང་མུན་ནག་འཐིབས་
པོ་རྣམས་རྣམ་པར་བརྒྱལ་ཏེ་དམྱལ་བའི་མེ་རབ་ཏུ་ཞི་བ་དང༌། འདམ་རྫབ་སྐམ་ནས་
དེར་འཁྲུངས་པའི་པདྨའི་ལོ་མས་ཁེབས་ཤིང་། རྩ་བའི་སྡོང་པོ་ལ་ཁྱེའུ་སོ་སྟེ་མེ་ཏོག་ཁ་
འབུས་པ་འ ཐོན་པ་གཙང་ཞིང་དྲི་ཞིམ་པདྨ་ཁ་ཕྱེ་བས་ས་རྣམས་རབ་ཏུ་བརྒྱན་པར་འགྱུར་
བ་དང་། རྒྱུས་ཤིང་བཟང་ལ་རླུང་སེར་བུའི་ངད་བཅས་ཆར་ཟིམ་འབབ་པས་ཚ་བའི་
གདུངས་པ་བསིལ་བར་ཤོག་ཅེས་སྨོན་པའོ། །ཡང་སྟོན་པ་འཇིག་རྟེན་དུ་འབྱུང་བར་བསྔོ་
བ་ནི། བདུད་དཔུང་ཕམ་པ་ཆོ་ངེ་འདེབས་པས་མི་བསྙེངས་སྒྲོགས་པ་བོ། ། ལྷ་ཆུའི་ཚེ་
མོ་བས་ཀྱང་དགའ་མཛད་ལྷ་དང་མི་ འདུལ་བ། ། སྐྱེ་ཤི་ཉོན་མོངས་ སྡུག་བསྔལ་རྒྱུན་་
རྣམས་འཇོམས་པའི་སངས་རྒྱས་དག། ཕྱོགས་དང་ཕྱོགས་སུ་བརྣག་པ་བཞིན་དུ་ནམ་
ཞར་བྱུང་བར་ཤོག། ཅེས་སོ། ། དེ་ཡང་སྟོན་པ་འཇིག་རྟེན་དུ་བྱུང་བས། བདུད་
དཔུང་ཐམ་པ་ཆང་འདེབས་པས་ཀྱང་མི་བསྙེངས་པ་སྟེ་མི་འཇིགས་པའི་ཆོས་སྒྲ་སྒྲོག་པ་བོ།
ལྷ་ཆུའི་རྩེད་མོ་བས་ཀྱང་གདུལ་བྱ་རྣམས་དགའ་བར་མཛད་པ་བོ། དེ་ཡང་ལྷ་དང་མི་
འདུལ་བ་སྐྱེ་ཤི་ཉོན་མོངས་ དང་སྡུག་ བསྔལ་གྱི་རྒྱུན་རྣམས་གཏན་ནས་འཇོམས་པའི་
སངས་རྒྱས་དག ཕྱོགས་དང་ཕྱོགས་མཚམས་སུ་བརྣག་པ་བཞིན་དུ་སྟེ་མོས་པ་བཞིན་
དུ་ནམ་གཞར་སྟེ་རྟག་ཏུ་འབྱུང་བར་ཤོག་ཅེས་སྨོན་པའོ། །ཡང་། བསྟན་པ་རྒྱས་པར་
སྨོན་པ་ནི། འགྲོ་བ་ཆོས་ཀྱི་ཀུན་དགའ་འཕེལ་བའི་དགའ་སྟོན་ཆེ་བར་ཤོག། འཆི་
བདག་རེ་བ་ཤིན་ཏུ་ཡུན་རིང་གོམས་པ་དོན་མེད་ཤོག། ཐུབ་པས་སྐྱེ་བོ་གཏམ་ཚོགས་
འཕེལ་བའི་ཞི་བ་བདུད་རྩི་ཡི། །ཆར་གྱི་ཟླ་བའི་སྣང་བ་རབ་བཟང་བསིལ་བས་དོན་བྱས་
ཤོག། ཅེས་སོ། །འགྲོ་བ་རྣམས་ཆོས་ཀྱིས་ཀུན་དགའ་འཕེལ་བས་དགའ་སྟོན་ཆེ་བར་
ཤོག་ཅེས་སྨོན་པའོ། །འགལ་རྐྱེན་ཞི་བར་བསྔོ་བ་ནི། འཆི་བདག་གི་རེ་བ་ཤིན་ཏུ་ཡུན་
རིང་པོར་གོམས་པ་དེ་དོན་མེད་པར་ཤོག་ཅེས་སྨོན་པའོ། །མཐུན་རྐྱེན་ཚོགས་པར་བསྔོ་
430



བ་ནི། ཐུབ་པའི་སྐྱེ་བོ་ནི་འཕགས་པའི་སྐྱེ་བོ་སྟེ་སངས་རྒྱས་དང་བྱང་ཆུབ་སེམས་དཔའ་
དང་ཉན་ཐོས་རྣམས་ནང་ཕན་ཚུན་གཏམ་འདྲེས་པའི་ཚོགས་འཕེལ་བས། ཞི་བ་སྟེ་མྱ་
ངན་ལས་འདས་པ་བདུད་རྩི་ལྟ་བུ་ཡི། ཆར་གྱི་ཆུ་བསིལ་བ་ལྟར་ཟླ་བའི་སྣང་བ་རབ་ཏུ་
བཟང་པོ་བསིལ་བས་འགྲོ་བའི་དོན་བྱས་ཤོག་ཅེས་སྨོན་པའོ། ། རྩ་བའི་ས་བཅད་གསུམ་
པ་མཛད་བྱང་ནི། སློབ་མ་ལ་སྤྲིངས་པའི་འཕྲིན་ཡིག་སློབ་དཔོན་ཆེན་པོ་ཙནྡྲ་གོ་མིས་
མཛད་པ་རྫོགས་སོ། ། རྒྱ་གར་གྱི་མཁན་པོ་སརྦ་ཛྙཱ་ན་དེ་བ་དང་། ཞུ་ཆེན་གྱི་ལོ་ཙཱ་བ་
བནྡེ་དཔལ་བརྩེགས་རཀྵི་ཏས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། ཞེས་པ་སྟེ་སློབ་
དཔོན་ཆེན་པོ་ཙནྡྲ་གོ་མིས་མཛད་པའི་སློབ་སྤྲིངས་ཀྱི་ཚིག་འགྲེལ་བློས་ལྕོགས་ཚོད་ཀྱིས་
བྱས་ཟིན་ཏོ། ། སྨྲས་ པ། ཡིད་ལ་ཆོས་ཀྱི་བག་ཆགས་བསྒོ་བའི་ཆེད། ། དཔག་དཀའི་
དོན་ལ་ཅུང་ཟད་དཔྱད་པ་འདི། །ལྷ་ལམ་ཡངས་པའི་རྒྱ་ཁྱོན་འདི་ཙམ་ཞེས། །མཛུབ་མོ་
ཕྱོགས་བཞིར་བསྐོར་ཏེ་སྟོན་པ་བཞིན། །སྙན་ནས་བརྒྱུད་པའི་མན་ངག་མི་ལྡན་ཞིང་། །
གངས་ཅན་བརྡས་སྟོན་འགྲེལ་བ་མ་མཐོང་བས། ། ཚིག་འབྲུ་ལོག་པས་དོན་ཡང་འཛོམས་
འགྱུར་བའི། །ཉེས་པ་འདི་ལ་མེད་ཅེས་བསྙོན་མི་འདིངས། ། འཁྲུལ་བའི་མུན་པ་གཏན་
ནས་ཀུན་སངས་པ། ། སངས་རྒྱས་ནམ་མཁའི་ནོར་བུ་ཉག་གཅིག་ ཕྱིར། ། ཚུར་མཐོང་
མོས་བློས་འོལ་ཚོད་ཟོམ་འཇོག་གིས། །གཞུང་དོན་ཐོག་ཏུ་མ་ཁེལ་དངོས་པོའི་གཤིས། །
འཆར་འོས་ལུས་ཤིང་དགོས་མེད་སྨྲ་བ་དང༌། །ཚིག་དོན་ལོག་པར་བཤད་པས་མཁས་པ་
རྣམས། ། ཁྲེལ་བར་གྱུར་པའི་ཉེས་པ་ཅི་མཆིས་པ། ། མཚུངས་མེད་བླ་མའི་སྤྱན་སྔར་
འགྱོད་པས་འཆགས། །དོན་ཟབ་འཛམ་བུའི་ཤིང་གི་ལོ་མའི་ཚོགས། །བདག་བློའི་མཚོ་
ནང་གསེར་དུ་སྨིན་པ་འདི། །བདག་ཉིད་མཁས་ པས་ བསྒྱུར་བ་མ་ཡིན་གྱི། ། བཤེས་
གཉེན་ཀླུ་དབང་རྒྱལ་པོའི་མཐུ་ལས་སོ། ། སོག་པོས་བྱས་ཕྱིར་རི་མོའི་མར་མེ་བཞིན། །
གསལ་ཆོས་སྟོང་ཞེས་མཐའ་གཅིག་སྨད་མི་རིགས། །བོད་འགྲེལ་ཉི་མ་ནུབ་པའི་མུན་གླིང་
དུ། །མེ་ཁྱེར་རང་འོད་དངོམ་པ་མ་ཡིན་ནམ། །དེ་ལྟར་སུག་བྲིས་བགྱིས་པའི་རྣམ་དཀར་
མཐུས། ། ཚེ་རབས་ཕྲེང་བར་བླ་མས་རྗེས་བཟུང་ནས། ། ཐུན་མོང་རིག་གནས་སྡེ་སྣོད་
གསུམ་ལ་སོགས། །ཀུན་ལ་མཁས་ཤིང་བསྟན་པ་འཛིན་པར་ཤོག། ཅེས་སློབ་སྤྲིངས་ཀྱི་
འགྲེལ་བ་ཚིག་དོན་ཀུན་གསལ་ཆུ་ཤེལ་མེ་ལོང་ཞེས་པ་འདི་ནི། བདག་པས་མཁས་པ་ལ་
431



མི་མཁོ་ཡང་། བདག་དང་མཉམ་པའམ། དམན་པ་དག་ལ་ཕན་པར་འགྱུར་བ་ནི།
ཇི་སྐད་དུ་ཞི་བ་ལྷས། བདག་དང་སྐལ་བ་མཉམ་པ་གཞན་གྱིས་ཀྱང༌། །ཅི་སྟེ་འདི་དག་
མཐོང་ན་དོན་ཡོད་འགྱུར། །ཞེས་པ་ལྟར་ཡིན་པས། དེས་ན་སྒྲ་དང་སྡེབ་སྦྱོར་སོགས་
ལ་མཁས་པའི་དགེ་སློང་བསྟན་པ་དར་རྒྱས་སམ་དབྱངས་ཅན་དགའ་བའི་བློ་གྲོས་ཀྱིས་ཁ་
བཏགས་ཆེ་ལེགས་བཅས་བསྐུལ་མ་བྱུང་བར་བརྟེན་ནས་ལྷ་ལྡན་རབ་འབྱམས་སྨྲ་བའི་
མིང་ཅན་ཨ་ལག་ཤ་བ་ངག་དབང་བསྟན་དར་གྱིས་རང་ལོ་དོན་དྲུག་པ་རབ་བྱུང་བཅུ་
བཞི་བའི་ཤིང་རྟའི་ལོ་ལ་བགྱིས་པ་ཡིན་ཞིང་ཡི་གེ་པ་ནི་དགེ་སློང་ཚུལ་ཁྲིམས་རབ་མངས་
སོ། །འོན་ཀྱང་བོད་འགྲེལ་ཡོད་སྐད་འདུག་ཀྱང་བཙལ་བས་མ་རྙེད། རྩ་བ་ཡང་སྡེ་དགེའི་བསྟན་
འགྱུར་ཁྲོད་ཀྱི་དེ་ལ་གཞི་བྱས་ནས་འགྲེལ་པ་འདིར་ཚིག་ཇི་བཞིན་སོར་བཞག་ཏུ་བཀོད་ནས་འགྲེལ་བ་
བྱེད་པ་ན་ཕྱི་སྣོན་མང་དུ་བྱེད་པ་ནི་མཁས་པ་རྣམས་ཀྱི་དཔྱད་པའི་གཞིར་བྱས་པ་ཡིན་ནོ། །སརྦ་མངྒ་
432



༄༅། །སོ་ཐར་སྡོམ་པ་འབོགས་ཆོག་གི་ལྷན་ཐབས་ལེགས་
བཤད་གསེར་ཐུར་ཞེས་བྱ་བ་བཞུགས་སོ། །
ཐམས་ཅད་མཁྱེན་པ་ལ་ཕྱག་འཚལ་ལོ། །ཚོགས་གཉིས་ཆུ་གཏེར་ཀློང་ནས་རྡོལ་
བྱུང་ཞིང་། ། ལེགས་ བཤད་མན་ངག་འོད་དཀར་ སྤྲོས་ དབང་གིས། །བློ་མིག་གསལ་་་་
མཛད་བཤེས་ གཉེན་ ཟླ་ བ་ མཆོག། སྐལ་ བཟང་ འགྲོ་ བའི་ གཙུག་ན་ རྒྱལ་ གྱུར་ ཅིག།
དམིགས་མེད་ཐུགས་རྗེའི་ཞགས་པ་འཕེན་སྟོབས་ཀྱིས། །འཁོར་བའི་འདམ་དུ་བྱིང་བའི་
ལུས་ཅན་རྣམས། །ཕན་བདེའི་སྟེགས་ལ་ངལ་གསོ་སྟེར་བའི་དཔལ། །རྣམ་འདྲེན་སྟོབས་
བཅུ་མངའ་བ་གཙུག་གིས་མཆོད། །འདུལ་གཞུང་ཇི་སྙེད་ཉལ་འགྲོ་འབུམ་གྱི་རྒྱུན། །
གང་གི་མཁྱེན་རབ་རྒྱ་མཚོར་འཁྱིལ་བ་ལས། །ལས་ཆོག་རྒྱུན་གསུམ་བབས་པས་ཡིད་ཅན་
གྱི། ། དྲི་ཁྲུད་ཆོ་ག་མཁན་པོ་རྣམས་ ལའང་དད། །ཀུན་ མཁྱེན་ མཛོད་བརྙེས་ བདེ་་་་༌་
གཤེགས་ཀླུ་དབང་མཐུས། ། འདུལ་བ་རྒྱ་མཚོར་ལུང་རིགས་རླབས་ཀྱི་ཕྲེང་། ། མང་དུ་
འཁྲུགས་ཀྱང་སྐལ་ལྡན་དོན་འཐུན་ཚོགས། །ཕྱི་བཤོལ་སྐྱུངས་ཏེ་རིངས་པར་ཞུགས་ཤིག་
ཀྱེ། །གཞུང་དོན་མཐའ་དག་བདག་བློའི་ཡུལ་མིན་ཡང་། །ཡང་དག་རིག་པས་ཅུང་ཟད་
ཞིབ་ཏུ་དཔྱད། ། དཔྱད་པས་གང་ཤེས་བསྟན་པའི་གད་དར་དུ། ། དུ་མ་བསྡུར་ཏེ་འདི་
བཞིན་སྤེལ་པར་བྱ། །དེ་ཡང་གླེང་གཞི་ལས། བཙུན་པ་ཇི་ཙམ་གྱིས་ན་དམ་པའི་ཆོས་
མཆིས་པ་ཞེས་བགྱི། ཇི་ཙམ་གྱིས་ན་ཞིག་པ་ཞེས་བགྱི། ཨུ་པ་ལི་ཇི་སྲིད་དུ་ལས་བྱེད་
ཅིང་ནན་ཏན་བྱེད་པ་ཡང་ཡོད་པའི་བར་དུ་སྟེ། ལས་བྱེད་ལ་ནན་ཏན་བྱེད་པ་ཡང་
ཡོད་ན་དམ་པའི་ཆོས་ཡོད་པ་ཞེས་བྱའོ། །ལས་ཀྱང་མི་བྱེད་ལ་ནན་ཏན་བྱེད་པ་དག་ཀྱང་
མེད་ན་དེ་ནི་དམ་པའི་ཆོས་ཞིག་པ་ཞེས་བྱའོ། །ཞེས་པ་ལྟར། སངས་རྒྱས་ཀྱི་བསྟན་པ་
ཡོད་མེད་ནི་འདུལ་བའི་ལས་ཀྱི་ཆོ་ག་ཡོད་མེད་ཀྱི་རྗེས་སུ་འགྲོ་ཞིང༌། ལས་ཆགས་པ་
ཡང་ཆོ་གའི་ཚིག་མ་ནོར་མ་འཁྲུགས་པ་ལ་རག་ལས་པས་ཆོ་ག་དག་པ་གལ་ཆེ་བར་་
གཟིགས་ནས། བུ་སྟོན་ཐམས་ཅད་མཁྱེན་པས་ལས་བརྒྱ་རྩ་གཅིག་ལ་འབྲུ་གནོན་པའི་
433



འགྲེལ་བ་ཞིབ་མོ་བཏབ་པ་དང་། ཀུན་གཟིགས་ལྔ་བ་ཆེན་པོས་ཀྱང་ལུང་རིགས་ཀྱིས་
མཐའ་ཆོད་པའི་ལས་ཆོག་འཁྲུལ་སྤོང་གསེར་མདོག་རྣམ་རྒྱལ་བཅས་མཛད་འདུག་པས་
དེ་གཉིས་ལ་བལྟས་ན་འཁྲུལ་བ་མཐའ་དག་སེལ་ནུས་པ་ཞིག་མཆིས་རུང་། དེང་སང་
གདུལ་བྱའི་བསོད་ནམས་དམའ་བས་རྒྱས་པ་མི་ལྕོགས་ཤིང་བསྡུ་བ་དགའ་བས་དེ་དག་
རྗེས་སུ་གཟུང་ཕྱིར། ལྕང་སྐྱ་ཐམས་ཅད་མཁྱེན་པས་ཆོ་ག་ཤིན་ཏུ་འཇུག་བདེ་བ་ཞིག་
བསྩལ་པ་དར་སོ་ཆེ་བས་འདི་ལ་ ལྷན་ཐབས་ཀྱི་ཚུལ་དུ་ཅུང་ཟད་བཤད་པར་བྱ་བ་ལ།
རབ་ཏུ་བྱུང་རུང་མི་རུང་བརྟག་པའི་ཕྱིར་བར་ཆད་དྲི་བའི་ཚུལ་དང༌། བསྟན་པ་ལ་
རིམ་གྱིས་བསླབ་པའི་ཕྱིར་དགེ་བསྙེན་དུ་སྒྲུབ་པ་དང་། དགེ་ཚུལ་གྱི་བརྟུལ་ཞུགས་བླང་
བའི་ཕྱིར་རབ་བྱུང་དུ་སྒྲུབ་པ་གསུམ་ལས། དང་པོ་ནི། དེང་སང་དགེ་བསྙེན་ཙམ་
ཞིག་སྒྲུབ་པ་ལ་བར་ཆད་དྲི་སྲོལ་མེད་ཀྱང་མཚམས་མེད་ཀྱི་ལས་ལྟ་བུ་སོ་ཐར་གྱི་སྡོམ་པ་སྐྱེ་
བ་ལ་གཏན་དུ་གེགས་བྱེད་པའི་བར་ཆད་འགའ་ཞིག་འདྲི་དགོས་པར་མངོན་ཏེ། དེ་
དག་མ་དྲིས་པར་དགེ་བསྙེན་སྒྲུབ་ན་སྡོམ་པ་མི་སྐྱེ་ཞིང་འབོགས་པ་བོ་ལ་ཡང་ཉེས་པ་སྐྱེད་
པའི་ཕྱིར། ཁྱབ་སྟེ། ལས་ཆོག་ཆེན་མོ་གསེར་མདོག་རྣམ་རྒྱལ་ལས། དགེ་བསྙེན་
ཙམ་ ལ་ བར་ ཆད་ མི་ འདྲི་ བར་ འདུལ་ འཛིན་ ཐམས་ ཅད་ མཐུན་ པར་ གསུངས་ ཀྱང་།
ཁྱོད་ལོ་བཅོ་ལྔ་མ་ལོན་པ་མ་ཡིན་ནམ་སོགས་དམིགས་བསལ་འགའ་ཞིག་མ་གཏོགས།
བར་ཆད་རིགས་རིམ་དགེ་བསྙེན་ལ་ཡང་དོན་གྱིས་ཐོབ་པར་འདྲི་མི་དགོས་པའི་རྒྱུ་མཚན་
ལས་དགེའི་འདུལ་འཛིན་པ་རྣམས་ལྗགས་ཀྱི་དབང་པོ་སྐྱོང་བར་ཞུ། ཞེས་གསུངས་
པའི་ཕྱིར། ཡང་གལ་ཏེ་རབ་བྱུང་གི་སྐབས་སུ་ལོ་བཅོ་ལྔ་མ་ལོན་པ་མ་ཡིན་ནམ་ཞེས་
དྲིས་པ་ན་བསྒྲུབ་བྱས་མ་ཡིན་ལགས་ཟེར་ན་ལོ་བཅོ་ལྔ་ལོན་པར་ལན་བཏབ་པ་ཡིན་པས་
དེའི་འོག་ཏུ་ལོ་བདུན་མ་ལོན་པ་མ་ཡིན་ནམ་ཞེས་དྲི་བ་འབྲེལ་མེད་དེ། ལོ་བཅོ་ལྔ་ལོན་
པ་ལ་ལོ་བདུན་ལོན་པ་སྔོན་དུ་འགྲོ་དགོས་པའི་ཕྱིར་རོ་ཞེ་ན། དེ་ལྟར་དྲིས་པའི་དགོས་
པ་ནི་ལོ་ཚིགས་ཤེས་པའི་ཆེད་ཙམ་མ་ཡིན་པར་སྔར་བཅས་རྗེས་བཅས་ཀྱི་མཚམས་འཛིན
པའི་ཆེད་ཡིན་པས་དེ་གཉིས་ཀ་འདྲི་དགོས་ཏེ། སྔར་བཅས་ལ་ལོ་བཅོ་ལྔ་མ་ལོན་པར་
རབ་བྱུང་བྱས་པ་བཀག་ཅིང་། རྗེས་བཅས་པ་བཅོ་ལྔ་མ་ལོན་པས་ཀྱང་རབ་བྱུང་བྱས་
པར་གནང་བའི་ཕྱིར། མདོར་ན་ཁྱོད་སྔར་བཅས་རྗེས་བཅས་གང་གི་དབང་དུ་བྱས་
434



ཀྱང་ལོ་ཚིགས་ཀྱི་ངོས་ནས་ད་གག་བྱ་དང་ལྡན་པ་མ་ཡིན་ནམ་ཞེས་འདྲི་འདོད་པ་ཡིན་
པས་འདིར་གཉིས་ཀ་དྲི་བ་ལ་སྐྱོན་མེད་སྙམ། ཡང་ ཕ་མས་མ་གནང་པ་མ་ཡིན་ནམ་
ཞེས་དྲི་བ་ན་མ་ཡིན་ལགས་ཟེར་ན་མཇུག་གི་ཕ་མས་མ་གནང་བ་ཡུལ་ཐག་མི་རིང་བ་མ་
ཡིན་ནམ་ཞེས་པ་ངེས་པར་བསྐྱུར་དགོས་ཏེ། འདི་དྲིས་ན་འབྲེལ་མེད་པར་འགྱུར་བའི་
ཕྱིར་ཏེ། འདུལ་འཛིན་པའི་དགེ་ཚུལ་ གྱི་ལྡོག་ པ་དང་འཇུག་པའི་ཚུལ་ཁྲིམས་རྣམ་
བཤད་ལས། བར་ཆད་འདྲི་བའི་སྐབས་སུ་ཕ་མས་མ་གནང་བ་མ་ཡིན་ནམ་ཞེས་དྲིས་
པའི་རྗེས་སུ། ཡིན་ཟེར་ན་ཕ་མས་མ་གནང་བ་ཡུལ་ཐག་མི་རིང་་པ་མ་ཡིན་ནམ་ཞེས་
འདྲི་དགོས་པ་ཡིན་གྱི། མ་ཡིན་ཟེར་ན་ཁྱད་གཞི་མེད་པའི་ཁྱད་ཆོས་སུ་འགྱུར་བས་འདྲི་
མི་དགོས་ཏེ། དཔེར་ན་བུ་ལོན་ཆགས་པ་མ་ཡིན་ནམ་ཞེས་དྲིས་པ་ན་ཡིན་ཟེར་ན་
འཇལ་ནུས་སམ་ཞེས་འདྲི་དགོས་ལ། མི་ཆགས་ཟེར་ན་འདྲི་མི་དགོས་པ་བཞིན་ནོ། །
དེ་བཞིན་དུ་རྒྱལ་པོས་བཀྲབས་པ་དང་རྒྱལ་པོས་མ་གནང་བ་སོགས་ལའང་ཤེས་པར་
བྱའོ། །ཞེས་གསུངས་པའི་ཕྱིར། ལུང་ཤིན་ཏུ་གསལ་བས་བསྙེན་རྫོགས་ལ་ཡང་རིགས་
འགླེ། འདི་ཡང་ཞིབ་ཏུ་དཔྱད་ན་དང་པོར་ཁྱོད་ཀྱི་ཕ་མ་གསོན་ནམ་ཞེས་དྲི་བར་བྱ་
ཞིང་དེས་གསོན་ཟེར་ན་འོག་གི་ཕ་མས་མ་གནང་བ་དང་ཡུལ་ཐག་མི་རིང་བ་གཉིས་འདྲི་
དགོས་པ་མ་གཏོགས་ཤིའོ་ཟེར་ན་དེ་གཉིས་འདྲི་མི་དགོས་པར་མངོན་ཏེ། ཀརྨ་ཤ་ཏམ་
ལས། ཁྱོད་ཀྱི་ཕ་མ་གསོན་ནམ། གལ་ཏེ་གསོན་ཟེར་ན། ཁྱོད་ཕ་མས་མ་གནང་
ངམ་ཞེས་འདྲི་བར་བྱའོ། །གལ་ཏེ་ཤི་ཟེར་ན། ཁྱོད་བྲན་མ་ཡིན་ནམ་ཞེས་དྲི་བར་བྱའོ་
ཞེས་བསྙེན་རྫོགས་ཀྱི་སྐབས་སུ་བྱུང་བ་འདིར་ཡང་འདྲའོ་སྙམ་དུ་སེམས་སོ། །གནས་པར་
མི་བྱ་བ་ནི་ཕམ་པས་ཉམས་པ་ལ་བྱེད། ཟ་མ་དང་མ་ནིང་གཉིས་ཀྱི་ཁྱད་པར་ལ། བུ་
སྟོན་ལས་ཊིཀ་ཏུ༑ སློབ་དཔོན་འདུལ་ལྷ་དང་དགེ་ལེགས་བཤེས་གཉེན་དང་ས་ག་ལྷ་
དང་རྒྱལ་སྲས་སོགས་ཀྱི་བཞེད་ཚུལ་རེ་བཀོད་འདུག་པ་ཚིག་གི་ཁྱད་པར་ཙམ་ལས་དོན་
འདྲ་བར་འདུག་པས་མདོར་དྲིལ་ན་ཕྲ་མ་ནི་རང་བཞིན་གྱིས་ཕོ་མོའི་དབང་པོ་མེད་པའམ་
ཕྱིས་སུ་རླིག་པ་ཕྱུང་བའི་དབང་གིས་མཐུ་ཉམས་ནས་ས་བོན་མེད་པ་དང་གྲོང་གི་ཆོས་ཀྱི་
ནུས་པ་མེད་པ་སྟེ། མ་ནིང་ནི་དབང་པོ་ཡོད་ཀྱང་ལས་སུ་མི་རུང་བ་སོགས་སོ། ། ཕམ་
པར་གྱུར་བའི་ལྟུང་བ་བཞི་བོ་དག་ལས་གང་ཡང་རུང་བ་བྱུང་བ་མ་ཡིན་ནམ་ཞེས་བཞི་
435



ཞེས་སྨོས་པ་ནི། དགེ་སློང་མའི་རྟེན་ལ་ཐུན་མོང་མ་ཡིན་པའི་ཕམ་པ་བྱུང་ནས་རྟེན་དེ་
མཚན་གྱུར་ནས་སྐྱེས་བར་སོང་ན་སྡོམ་པ་རྣམ་དག་སྐྱེ་རུང་བས་དེ་གཅོད་པའི་ཕྱིར་ཐུན་
མོང་བའི་ཕམ་པ་སྨོས་འདོད་པས་བཞི་ཞེས་སྨོས་སོ། །འདི་གོང་གི་གནས་པར་མི་བྱ་བ་
དང་མི་བཟློས་ཏེ། སྔ་མ་ནི་ཕམ་པ་སྤྱི་ལ་དགོངས་ཤིང་། ཕྱི་མ་ནི་ཐུན་མོང་བའི་ཕམ་
པ་ལ་དགོངས་སམ། ཡང་ན་གནས་པར་མི་བྱ་བ་ནི་དགེ་ཚུལ་གྱི་ཕ མ་འདྲའི་ཉེས་བྱས་
བྱུང་བ་དག་ཀྱང་གནས་པར་མི་བྱ་བ་ཡིན་པས་དེ་ལ་དགོངས་སོ། ། ཟློས་སྤོང་འདི་ལས་
ཊིཀ་དང་ལས་ཆོག་ཆེན་མོ་གཉིས་ཀ་ན་ཡོད་དོ། །ལག་རྡུམ་དང་སྐྲ་སེར་དང་ སེན་མོ་
གཅིག་པ་གསུམ་ལ་སོགས་སྒྲ་ཡོད་ཀྱང་། རྒྱལ་པོས་བཀྲབས་པ་འདིར་སོཔས་སྒྲ་ཡོད་པ་
ནི་ཡི་གེ་མ་དག་པར་ལས་ཊིཀ་ལས་གསུངས་ཤིང་། བུ་སྟོན་ལས་ཆོག་ན་ཡང་སོགས་སྒྲ་
མི་སྣང་བས་ སོགས་སྒྲ་དོར་དགོས་སོ། །འདིར་ཡང་རྒྱལ་བོས་བཀྲབས་པ་མ་ཡིན་ནམ་
ཞེས་དྲི་བ་ན་ཡིན་ཟེར་ན། རྒྱལ་བོས་མ་གནང་བ་དང་རྒྱལ་བོས་མ་གནང་བ་ཡུལ་ཐག་
མི་རིང་བ་མ་ཡིན་ནམ་ཞེས་འདྲི་དགོས་ཤིང༌། རྒྱལ་བོས་བཀྲབས་པ་མིན་ཟེར་ན་འོག་
མ་གཉིས་པོ་འདྲི་མི་དགོས་པ་ནི་གོང་བཞིན་ནོ། །ཕུང་ཀྲོལ་ནི་རྐུན་པོའི་བྱེ་བྲག་སྟེ་རྐུན་པོ་
ནི་མ་བྱིན་པར་ལེན་པ་ཙམ་ཡིན་གྱི་ཕུང་ཀྲོལ་ནི་སྙིང་རྗེ་མེད་པར་རྫས་བདག་གསོད་པར་
འདོད་པའོ། །གཡུང་པོ་ནི་ཀླ་ཀློ་ཞེས་རྒྱ་ཆེར་འགྲེལ་ལས་བྱུང་། སྡིག་སྡིག་ལྟ་བུ་ནི་ཚེ་སྔ་
མར་སྡིག་པ་བྱས་པའི་རྣམ་སྨིན་ཚེ་འདིར་མི་དང་ཤ་ཚུགས་མི་འདྲ་བར་ཡོད་པ་སྟེ་དཔེར་
ན་བ་གླང་བདག་ལྟ་བུའོ། ། གོང་གི་ཕ་མས་གནང་བ་ལ་ཡང་བསྐྱེད་པའི་ཕ་མ་མིན་ཡང་
གསོས་པའི་ཕ་མས་གནང་ན་ཕ་མས་གནང་བ་དང་འདྲ། དེར་མ་ཟད་ཇོ་བོ་དང་རྒྱལ་
པོ་སོགས་ཀྱིས་གནང་ན་ཕ་མས་མ་གནང་ནའང་ཕྱི་མ་དབང་བཙན་པར་བྱེད་དོ། ། ཕ་
མས་མ་གནང་བ་ཡུལ་ཐག་མི་རིང་བ་ཡིན་ན་རེ་ཞིག་ཞག་བདུན་བསྲེལ་དགོས་པར་མདོ་
རྩ་བ་ལས་གསུངས་ཀྱང་། ཀུན་མཁྱེན་མཚོ་སྣ་བས། རྗེས་བཅས་ལ་ཕ་མས་མ་གནང་
བ་རབ་ཏུ་འབྱིན་པ་བཀག་པའི་ཕྱིར། མ་གནང་ན་རབ་ཏུ་མི་འབྱིན་པས་རབ་ཏུ་མི་
འབྱིན་པ་དེ་ཞག་བདུན་བསྲེལ་ཡང་དོན་མེད་པའི་ཕྱིར། ཞེས་གསུངས་སོ། །གཉིས་པ་
དགེ་ བསྙེན་དུ་ སྒྲུབ་ པ་ ནི། བསྒྲུབ་བྱ་དེ་དང་པོར་སྟོན་པ་ལ་ ཕྱག་འཚལ་དུ་བཅུག་
ཅེས་པ་ནས་དགེ་བསྙེན་དུ་སྒྲུབ་པའི་ཐབས་ཡིན་ནོ། སློབ་མས་ལེགས་སོ་ཞེས་བརྗོད་
436



ཅེས་པའི་ བར་ཆོ་ ག་ ནས་ཇི་ ལྟར་བྱུང་བ་ བཞིན་ནོ། ། ཐབས་ལེགས་ བྱ་ བ་འདི་ཡང་།
འདུལ་བ་མདོའི་དགོངས་པར་མངོན་ཏེ། བུ་སྟོན་ལས་ཊིཀ་ལས། མདོར། གལ་ཏེ་
གང་ཟག་གིས་རང་གི་དོན་དུ་བརྗོད་ན་གསོལ་བ་བཏབ་པའི་མཇུག་ཏུ་ཐབས་ཡིན་ནོ་ཞེས་
སོ། ། དེའི་རྗེས་ལ་ཅིག་ཤོས་ཀྱིས་ལེགས་སོ་ཞེས་སོ། ། ཞེས་གསུངས་པའི་ཕྱིར། དགེ་
བསྙེན་ཙམ་སྒྲུབ་ན་སྐབས་འདིར་ཡང་དུས་གོ་བརྗོད་དགོས་པར་མངོན་ཏེ། བུ་སྟོན་
རིན་པོ་ཆེའི་ལས་ཊིཀ་ཆོ་གའི་གསལ་བྱེད་ལས། འདིར་དེ་མ་ཐག་རབ་བྱུང་བྱེད་པའི་
དབང་དུ་བྱས་ནས་གྲིབ་ཚོད་རིག་པར་བྱ་བ་མ་གསུངས་ཀྱི་དགེ་བསྙེན་དུ་ སྡོད་ན་བྱ་
དགོས་སོ། ། ཞེས་དང་། ཀུན་གཟིགས་ལྔ་བའི་ལས་ཆོག་ཆེན་མོའི་ནང་དུའང་། བུ་
སྟོན་རིན་པོ་ཆེའི་འདུལ་ཊིཀ་དང་། གཞུང་ལུགས་འབུམ་ ཕྲག་ བརྒྱ་བ་དངོས་གྲུབ་་
དཔལ་འབར་གྱི་ལས་ཆོག་གི་ལུང་ཤིན་ཏུ་གསལ་བ་དྲུངས་མཆིས་སོ། ། དེ་ནས་བསླབ་པ་
བརྗོད་པ་ནི། སློབ་དཔོན་དགོངས་སུ་གསོལ། ཞེས་སོགས་སོ། །འདིའི་སློབ་དཔོན་
ཞེས་པ་ནི་དགེ་བསྙེན་གྱི་སློབ་དཔོན་ཡིན་ཞིང་། འདི་འདུལ་བ་ནས་བཤད་པའི་སློབ་
དཔོན་ལྔའི་གྲངས་སུ་མ་བགྲངས་པ་ནི་མྱུར་དུ་མཁན་པོར་འགྱུར་བ་ལ་དགོངས་སོ། །
རྗེས་སུ་སློབ་པོ། །རྗེས་སུ་སྒྲུབ་པོ། །རྗེས་སུ་བགྱིད་དོ་གསུམ་གྱི་རྗེས་སུ་ནི་འདྲ་བའི་དོན་
ཡིན་པས་མདོར་ན་དགྲ་བཅོམ་པ་དང་འདྲ་བར་བསླབ་པ་ལ་སློབ་པོ། ། དགྲ་བཅོམ་པ་
དང་འདྲ་བར་སེམས་ཅན་ལ་གནོད་འཚེ་སྤོང་བའི་ཐབས་སྒྲུབ་པོ། །དགྲ་བཅོམ་པ་དང་
འདྲ་བར་བསླབ་པ་སྲོག་བསྡོས་ བགྱིད་དོ་ཞེས་པ་ཡིན། འབྲུའི་ཆང་ནི་འབྲུ་བཅོས་
པའམ་བཏགས་ནས་ཕབས་བཏབ་སྟེ་མནན་པའི་ཆང་སྟེ་སྦྱར་ཆང་ཞེས་ཀྱང་ཟེར་རོ། །
བཅོས་པའི་ཆང་ནི་ཕབས་མེད་པར་མནན་པ་ལས་བྱུང་བའི་རྒུན་ཆང་། བུར་ཆང་།
མེ་ཏོག་གི་ཆང་ལ་སོགས་པ་སྟེ་རྫས་ཆང་ཡང་ཟེར་རོ། ། ཡན་གལ་ལྔ་བ་འདིས་ཞེས་པ་ནི་
ཡན་ལག་ལྔའི་ནང་ནས་ལྔ་ལ་ཆང་འཐུང་བ་སྤོང་ཞེས་པ་མ་ཡིན་གྱི། སྒྲའི་བསྟན་བཅོས་
ལས་རྫོགས་པའི་རྐྱེན་དུ་བཤད་པས་ཡན་ལག་ལྔ་རྫོགས་པ་འདིས་ཞེས་པ་ཡིན་པར་བུ་སྟོན་
ལས་ཊིཀ་ཏུ་གསུངས་སོ། །ཡན་ལག་ལྔའི་མི་གསོད་པ་སོགས་བཞི་བྱུང་ན་སྡོམ་པ་གཏོང་
བས་སླར་ནས་ལེན་སྐྱོར་བྱེད་ན་ཡང་དགེ་བསྙེན་གྱི་སྡོམ་པ་སྐྱེའོ། ། ཤིང་ཏེ་ལའི་མགོ་བོ་
གཅོད་པ་ལྟར་གསོར་མི་རུང་བ་ནི་དགེ་ཚུལ་ཡན་ཆད་ཀྱི་སྡོམ་པའོ། །བླང་བའི་ཡུལ་ཡང་
437



མཐའ་གཅིག་ཏུ་རབ་བྱུང་དགོས་པ་མིན་པར་དགེ་བསྙེན་ལས་བླངས་ན་ཡང་དགེ་བསྙེན་
གྱི་སྡོམ་པ་ཐོབ་པར་སྡོམ་བརྒྱད་འགྲེལ་བར་བཤད་ཅེས་མཚོ་ཊིཀ་ལས་སོ། ། མི་མ་ཡིན་
གསོད་པ་སོགས་ལྔ་བྱུང་ན་སྡོམ་ལྡན་གཅིག་ལ་བཤགས་ཞེས་པའི་ལྔ་ནི། མིའམ་མིར་
ཆགས་པ་ལས་གཞན་པའི་སེམས་ཅན་གསོད་པ་དང༌། རིན་ཐང་མ་ཚང་བའི་དངོས་པོ་
རྐུ་བ་དང་། རང་གི་ཆུང་མ་ཡིན་ཡང་དེས་མི་འདོད་བཞིན་དུ་རྩོལ་བ་སོགས་ཡན་ལག་
མ་ཚང་བའི་ལོག་གཡེམ་དང༌། མིའི་ཆོས་བླ་མ་མ་ཡིན་པའི་བརྫུན་དང་། ཆང་འཐུང་
བ་དང་ལྔ་ཡིན་ནོ། །དགེ་བསྙེན་སྒྲུབ་པའི་ཚེ་བསྒྲུབ་བྱ་ཡང་གསུམ་ཚན་དུ་གཅོད་དགོས་
པར་འདུལ་བའི་སྤྱི་དོན་ལུང་རིགས་གཏེར་མཛོད་དུ་གསུངས། ལས་ཆོག་ཆེན་མོར་
ཡང༌། ཚིགས་སྔ་མ་གཉིས་ལའང་གསུམ་ཚན་དུ་གཅོད་དགོས་པ་དོན་གྱིས་ཐོབ་པས།
ཞེས་གསུངས་པའི་ཕྱིར། བུ་སྟོན་རིན་པོ་ཆེས། བསླབ་པ་བརྗོད་པའི་འདི་ལན་གསུམ་
བརྗོད་དགོས་པའི་རྒྱུ་མཚན་མང་ཞིག་བཀོད་འདུག་ཀྱང་ཁ་ཚོན་མོ་བཅད་ལ། མཚོ་
ཊིཀ་ལས། བསླབ་པ་ བརྗོད་པ་འདི་ལན་ཅིག་བརྗོད་པ་སྟེ། ལུང་གཞིའི་དགོངས་
པའོ། །ཞེས་གསུངས་པའི་ཕྱིར། དེང་གི་ཕྱག་ལེན་ནི་ཕྱི་མའི་རྗེས་སུ་འབྲང་བར་སེམས་
སོ། །གསུམ་པ་ལ། རབ་བྱུང་དུ་སྒྲུབ་པ་དང༌། དགེ་ཚུལ་དུ་སྒྲུབ་པ་གཉིས་ལས།
དང་ པོ་ ལ་ ཡང་། སྦྱོར་ བ་ དང་། དངོས་ གཞི་ གཉིས་ སོ། ། དང་ པོ་ ལ་ བཞི་ ལས།
དང་པོ་དགེ་འདུན་ལ་རབ་བྱུང་ཞུ་བ་ནི། དགེ་སློང་དགེ་བའི་བཤེས་གཉེན་ཆེ་གེ་མོ་
ཞེས་པ་ནས། གལ་ཏེ་ཡོངས་སུ་དག་ནའོ་ཞེས་པའི་བར་ཡིན་ལ། ཞུ་བའི་ཡུལ་ནི་མ་
མཐའ་དགེ་སློང་བཞི་ཡན་ལ་ཞུ་བ་ཡིན་ཏེ། ལས་ཊིཀ་ལས། །གུང་ཚེ་དགེ་འདུན་དུ་
གྱུར་པའི་རང་རང་གི་གནས་ཁང་ན་གནས་པའི་ཚེ། ཞེས་པ་ནས། ཡུལ་དགེ་འདུན་
དུ་ལོངས་པ་གཅིག་དགོས་པར་བཞེད་དོ། །མདོར་ཡང་དགེ་འདུན་ལ་ཞུ་བར་བྱེད་ཅེས་
གསུངས་ཤིང་། གཞི་འགྲེལ་མཁན་པོས་ཀྱང་རྒྱ་ཆེར་འགྲེལ་མཁན་པོ་དང་མཐུན་པར་
གསུངས་པའི་ཕྱིར་ཞུ་བའི་ཡུལ་དགེ་འདུན་མ་ལོངས་ན་མ་དག་པ་འདྲའོ། །བོད་ཀྱི་བླ་མ་
རྣམས་ཞུ་བའི་ཡུལ་དགེ་འདུན་ལོངས་ན་དགེ་འདུན་ལ་ཞུ། མ་འོངས་ན་གང་ཟག་ལ་ཞུ་
བར་བཞེད་དེ། གཞན་ གྱི་རུང་མཐུན་བཀབ་པར་སྣང་གི་འདུལ་བའི་བཀའ་དང་་་་
བསྟན་བཅོས་ན་དེའི་དམིགས་བསལ་གསུངས་པ་མི་སྣང་ངོ༌། ། ཞེས་གསུངས་པའི་ཕྱིར་
438



དང་། མཚོ་ཊིཀ་ལས་ཀྱང་། འ གྲེལ་ཆུང་ལས། ལ་ལ་ཞིག་མ་འོངས་ན་ཡང་གནས་
གང་ལ་འདུག་པར་གནས་གནས་སུ་དྲི་ཞེས་པ་ལ་བརྟེན་ནས། གནས་ཁང་སོ་སོ་ན་
འཁོད་པ་དགེ་འདུན་དུ་མ་ལོངས་པ་ལ་ཡང་ཞུ་ཞེས་ཚ་བ་རོང་བས་ཟེར་རོ། །དེ་ནི་མ་
ཡིན་ཏེ། མདོར་དགེ་འདུན་ལ་ཞུ་ཞེས་པ་དང༌། ལུང་ ཀརྨ་ཤ་ཏམ་ལས། དགེ་
འདུན་བཙུན་པ་རྣམས་གསན་དུ་གསོལ། །ཞེས་པ་དང༌། ཊིཀྐ་ལས། དགེ་འདུན་དུ་
གྱུར་པའི་དགེ་སློང་ཞེས་པ་ནས་འགལ་ལོ། །ཞེས་གསུངས་པའི་ཕྱིར། འོན་ཀྱང་ལས་
ཆོག་ཆེན་མོར། གང་ཟག་ལ་ཞུ་ཚུལ་ཞིག་གསུངས་འདུག་པས་དཔྱད། འདི་ལ་ཡུལ་
གཉིས་ཡོད་ན་བཙུན་པ་དག་དགོངས་སུ་གསོལ། །གསུམ་ཡོད་ན་བཙུན་པ་རྣམས་གཅིག་
ལས་མེད་ན་བཙུན་པ་དགོངས་སུ་གསོལ་ཞེས་བསྒྱུར་དགོས་ཞིང༌། ཞུ་བ་པོ་ཡང་མི་
འགྲེང་བར་མདུན་དུ་ཙོག་པུར་འདུག་པ་ཡིན། དགེ་འདུན་དང་གང་ཟག་ལ་ཞུ་བ་འདི་
ཡང་མེད་མི་རུང་བ་མིན་པས་དགེ་སློང་གཅིག་པུས་ཀྱང་རབ་བྱུང་བསྒྲུབ་ཏུ་རུང་ངོ༌། །
མིང་འདི་ཞེས་བྱ་བ་ཞེས་པ་ལ་ཚེ་དང་ལྡན་པ་ཞེས་པའི་ཞེ་ཚིག་རྒྱ་གཞུང་ན་མེད་ཀྱང་ཕྱག་
ལེན་ཡིན། རབ་ཏུ་བྱུང་བར་འཚལ་ཏེ་ནི་རབ་ཏུ་བྱུང་བར་འདོད་དེའོ། །ཡོངས་སུ་
དག་གོ་ཞེས་དེ་ཁོ་ན་ཉིད་མཆི་ན་ཞེས་པའི་དེ་ཁོ་ན་ཉིད་ཅེས་པ་ནི་ངེས་བཟུང་གི་ཚིག་མ་
ཡིན་པར་ཁོ་རང་གིས་སྨྲ་བར་མཆི་ན་ཞེས་པའི་དོན་ཡིན་ཏེ། ལས་ཊིཀ་ལས། དེ་ཁོ་ན་
ཉིད་ཅེས་པ་ངེས་བཟུང་གི་ཚིག་ཏུ་འཆད་པ་ནི་མ་ཡིན་ཏེ། སྐད་དོད་ལ་ཨཱདྷཱ་ཎཾ་བད་ཏི་
ཅེས་བྱུང་། སྒྲ་དྲང་ཐད་དུ་བསྒྱུར་ན་བདག་ཉིད་སྨྲ་བར་བྱེད་དོ་ཞེས་པ་སྟེ། ཁོ་རང་
སྨྲ་ཞེས་པ་ཡིན་ནོ། །ཞེས་གསུངས་ པའི་ཕྱིར། བསྒྲུབ་བྱ་རབ་ཏུ་བྱུང་བའི་ཆ་ལུགས་
ཅན་ཡིན་ནའང་ རས་དཀར་ལྟ་བུས་གཡོགས་པའི་སྲོལ་ཡོད་དེ། དེ་ནི་ཁྱིམ་པ་གོས་
དཀར་པོ་ཅན་ཞེས་པའི་ཚིག་གི་ནུས་པས་བསྟན་པའི་ཕྱིར་རོ། །འོན་ཀྱང་། ལས་ཊིཀ་
ལས། ས་ག་ལྷས། དཀར་པོའི་གོས་ནི་འཛིན་བཞིན་ལ། ། ཚོགས་ཀྱི་ནང་དུ་མཁྱེན་
པར་གསོལ། ། ཞེས་བཤད་པས་རྟགས་ཅན་ཡིན་ན་གོས་དཀར་པོ་ཞིག་བསྐོན་ནས་བྱེད་
གསུང་སྟེ། དེ་གཞུང་གི་དགོངས་པ་རང་མིན་ནམ་སྙམ། ཞེས་ཀྱང་གསུངས་པས་
དཔྱད། གཉིས་པ་མཁན་པོར་གསོལ་བ་ནི། སློབ་དཔོན་དགོངས་སུ་གསོལ་ཞེས་པ་ནི་
སྔར་གྱི་དགེ་བསྙེན་གྱི་སྡོམ་པ་ཞུ་བའི་སློབ་དཔོན་ལ་དགོངས་ཀྱི་སློབ་དཔོན་དེ་ཤི་བའམ་
439



གཞན་དུ་གཤེགས་ན་གཞན་ལ་མཁན་པོར་གསོལ་དགོས་པས་དེའི་ཚེ་བཙུན་པ་དགོངས་
སུ་གསོལ་ཞེས་བསྒྱུར། འདིར་སློབ་དཔོན་མཁན་པོས་རབ་ཏུ་དབྱུང་བར་བགྱིའོ་ཞེས་
པ་མ་གཏོགས་སློབ་དཔོན་མཁན་པོས་བདག་རབ་ཏུ་དབྱུང་བར་བགྱིའོ་ཞེས་པའི་བདག་
གི་སྒྲ་ནི་ལྷག་པ་ཡིན་པས་མ་དག་སྟེ། ལས་ཊིཀ་ལས། འདིར་བདག་རབ་ཏུ་དབྱུང་
བར་བགྱིའོ་ཞེས་པ་ནི་ རྒྱ་དཔེ་བོད་དཔེ་ ཐམས་ ཅད་ལ་མི་སྣང་བའི་ ཕྱིར་ མ་ དག་གོ།
ཞེས་གསུངས་པའི་ཕྱིར། འདིས་འོག་གི་བསྙེན་རྫོགས་ཀྱི་མཁན་པོར་གསོལ་བའི་ཚིག་
གི་མ་དག་པ་ཡང་ཤེས་པར་གྱིས། བུ་སྟོན་ལས་ཆོག་དང་རྒྱ་གཞུང་ནའང་ཡི་གེའི་སྐྱོན་
སོ་ན་གནས་པར་ཡོད་ཀྱང་འཁྲུལ་བར་མི་བྱའོ། །གསུམ་པ་གཙུག་ཕུད་འབྲེག་པ་ནི་ཆོ་
གའི་དཀྱུས་ལྟར་རོ། ། བཞི་བ་ཡོ་བྱད་གཏད་པ་ནི། ལྷུང་བཟེད་སྦྱིན་པ་ལུང་ན་མེད་
ཀྱང་ཀརྨ་ཤ་ཏམ་ལས་བྱུང་། གདིང་བ་དང་ཆུ་ཚགས་སྦྱིན་པ་ཀརྨ་ཤ་ཏཾ་ནའང་མེད་
ཀྱང་ཕྱག་ལེན་ཡིན། གོས་བསྐོན་པའི་ཚེ་ཡང་གོང་མ་རྣམས་ཀྱི་ཕྱག་བཞེས་ལ་སྨོན་ལམ་
བཞི་འདེབས་པར་མཛད་པས་འདི་བྱས་ན་ལྷག་པ་དང་མ་བྱས་ན་ཆད་པའི་སྐྱོན་དུ་མི་
འགྱུར་ཏེ། ལས་ཊིཀ་ལས། སྨོན་ལམ་བཞི་འདེབས་པར་མཛད་དེ། ཚུལ་ མཛེས་
ཤིང་ལྷག་པའི་སྐྱོན་མེད་པའི་ཕྱིར་ཉེས་པ་མེད་ལ། བོད་དུ་འགྱུར་བའི་འདུལ་བའི་
བཀའ་བསྟན་བཅོས་གང་ནས་ཀྱང་མ་བཤད་པའི་ཕྱིར་མ་བྱས་ཀྱང་ཆོད་པའི་སྐྱོན་མེད་
དོ། །ཞེས་གསུངས་པའི་ཕྱིར། རབ་བྱུང་དངོས་གཞི་སྒྲུབ་པ་ནི། ཁྱོད་རབ་ཏུ་བྱུང་
བར་འདོད་པ་ཤིན་ཏུ་ལེགས་ཞེས་སོགས་ཡིན། མིང་སྤོ་བ་ནི། ལས་ཊིཀ་ལས། ད་
ལྟ་བོད་ན་ཡོད་པའི་འདུལ་བའི་བཀའ་དང་བསྟན་བཅོས་ཀུན་ལས་མིང་བརྗེ་བར་བཤད་
པ་མི་སྣང་ཡང་། སོ་ཐར་གྱི་འགྲེལ་བ་གླང་བོ་ཆེ་ཆུ་འཐུང་ལས། མིང་བརྗེ་བར་བཤད་
ཅིང་། ཞེས་བྱུང་བས་འགྲེལ་བ་དེ་བུ་སྟོན་རིན་པོ་ཆེའི་ཕྱག་ཏུ་འབྱོར་ན་བསྒྱུར་དགོས་
པའི་ཚོད་འདུག་པས་གཞུང་གཞན་ལས་བླངས་པ་ཡིན་ནམ་སྙམ། གཉིས་པ་དགེ་ཚུལ་
དུ་སྒྲུབ་པ་ལ། ཚིགས་སྔ་མ་དགེ་ཚུལ་དུ་སྒྲུབ་པ་དང༌། ཚིགས་ཕྱི་མ་ཡོངས་རྫོགས་དགེ་
སློང་དུ་སྒྲུབ་པ་གཉིས་ལས། དང་པོ་ནི། ལས་ཊིཀ་ལས། དགེ་སློང་ཆེ་གེ་མོས་ཚེ་
དང་ལྡན་པ་མིང་འདི་ཞེས་བྱ་བ་འདི་དགེ་ཚུལ་དུ་ཉེ་བར་སྒྲུབ་ཅིག་ཅེས་གཏད་པར་བྱའོ་
སྟེ་བྱིན་པར་བྱའོ། །འོ་ན་འདི་མཁན་པོ་རང་གིས་བྱ་བར་མི་རུང་ངམ་ཞེ་ན། འདིའི་
440



དཔྱད་པ་འདུལ་བའི་བཀའ་དང་བསྟན་བཅོས་རྒྱ་གཞུང་རྣམས་ནས་གསལ་བར་མ་བྱུང་།
བོད་ཀྱི་འདུལ་འཛིན་ཁ་ཅིག་གི་འགྲེལ་བར་དགེ་ཚུལ་ནི་གཞན་ལ་ཐོབ་པ་ཁོ་ན་ཡིན་པས་
ཞེས་མི་ལྡན་རྣམ་གཅོད་ཀྱིས་གསུངས་པའི་ཕྱིར་མཁན་པོ་རང་གིས་བྱས་ཀྱང་སྐྱེ་མོད་ཀྱི་
དགེ་ཚུལ་ནི་གཞོན་ནུ་ལ་བྱེད་པ་ཤས་ཆེ་བས་ ཕ་མ་གཉིས་ཀྱིས་བུ་ཚ་སྐྱོང་བ་བཞིན་དུ་
མཁན་སློབ་གཉིས་ཀྱིས་བསྐྱང་བའི་ཕྱིར་དང༌། ཕ་མ་དང་བྲལ་ལོ་སྙམ་པའི་ཡིད་སྲིང་
བའི་ཕྱིར་བྱ་ཞེས་སོ། ། ཞེས་ གསུངས་པའི་ཕྱིར། འདིའི་མི་ལྡན་རྣམ་གཅོད་ཀྱིས་་་་
གསུངས་ཞེས་པ་ནི། ཀུན་མཁྱེན་མཚོ་སྣ་བས། ཊཱིཀྐ་ལས། དགེ་ཚུལ་གྱི་སྡོམ་པ་
མཁན་པོ་ལས་གཞན་སློབ་དཔོན་ལས་ཐོབ་པ་ཁོ་ན་ཡིན་ནོ་ཞེས་དྲངས་པ་འདི་ཡིན་ནམ་
སྙམ། ཡང་སོ་ཐར་གྱི་སྐབས་འདི་ཐེག་དམན་ལུགས་ལྟར་བྱེད་དགོས་པ་མ་ཡིན་ནམ།
དེང་སང་གི་ལས་ཆོག་ཐམས་ཅད་དུ་དགེ་བསྙེན་གྱི་སྡོམ་པ་སོགས་ཀུན་སློང་འཆོས་པའི་
སྐབས་ཐམས་ཅད་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་
སྡོམ་པ་འདི་བླངས་ལ་ཇི་སྲིད་འཚོའི་བར་བསྲུང་སྙམ་པ་གྱིས་ཞེས་བྱུང་བ་ཅི་ལྟར་ཡིན་ཞེ་
ན། འདི་ཤེས་ལྡན་ལ་སྐྱེ་རིགས་པའི་དོགས་པ་ཡིན་པས། དེའི་དོན་ནི་བུ་སྟོན་ལས་
ཊིཀ་དང་ལྔ་བ་ཆེན་པོའི་ལས་ཆོག་ལས་ལུང་འདྲེན་དང་བཅས་བྱུང་བ་བཞིན་བཤད་པར་
བྱ་བ་ལ། ལས་ཆོག་ཆེན་མོ་ལས། བསམ་པའི་ཁྱད་པར་འགའ་ཞིག་རྫོགས་བྱང་དུ་
སེམས་བསྐྱེད་པ་ཐེག་དམན་གྱི་སྐབས་མི་འཐད་དམ་ཟེར་བ་ནི་མ་གོ་བ་སྟེ། སྟག་ཚང་
ལོ་ཙཱ་བའི་སྡོམ་གསུམ་འགྲེལ་བ་ལས། འོ་ན་འདུལ་བའི་སྐབས་སུ་རྫོགས་བྱང་གི་སེམས་
བསྐྱེད་ཀྱིས་སྡོམ་པ་བླང་དུ་མི་རུང་བར་འགྱུར་ཏེ། དེ་ནི་ཐེག་དམན་གྱི་བསམ་པས་ཡིན་
པའི་ཕྱིར་རོ་ཞེ་ན། འདི་ནི་འདུལ་བའི་སྡེ་སྣོད་རྣམས་ཐེག་པ་ཐུན་མོང་བའི་གསུང་རབ་
ཏུ་མ་གོ་ཞིང་འདུལ་བ་པ་ཡིན་ན་ཉན་ཐོས་པ་དང་ཐེག་ཆེན་པ་མིན་པས་ཁྱབ་པར་བཟུང་
ནས་གནས་ལ་མི་དད་པར་བྱེད་པ་རྣམས་ཀྱི་ལོག་རྟོག་ཆེན་པོ་ཡིན་ཏེ་ཞེས་སོགས་དང་།
ལས་ཊིཀ་ལས། ཁ་ཅིག་གིས་འདི་སོ་སོར་ཐར་བའི་སྡོམ་པ་ཡིན་པས་ཐེག་དམན་གྱི་མྱང་
འདས་ཐོབ་འདོད་དགོས་ཀྱི། རྫོགས་པའི་བྱང་ཆུབ་ཏུ་སེམས་བསྐྱེད་པས་བླང་དུ་མི་
རུང་ཟེར་བ་ནི་བབ་ཅོལ་ཏེ། མཛོད་ཀྱི་མདོ་སྦྱོར་གྱི་ཊིཀྐར། བླ་ན་མེད་པའི་བྱུང་ཆུབ་
ཏུ་སེམས་བསྐྱེད་ཅིང་རབ་ཏུ་བྱུང་ངོ༌། །ཞེས་ལུང་དུ་དྲངས་པའི་ཕྱིར་དང་། སུམ་བརྒྱ་
441



བར། རྫོགས་པའི་བྱང་ཆུབ་དཔལ་ནོད་དབང་བསྐུར་ཡིན། ཞེས་དང་། འོད་ལྡན་
དུ། རྫོགས་པའི་བྱང་ཆུབ་ཉིད་དཔལ་ཡིན་ཏེ། ཆོས་ཀྱི་རྒྱལ་པོ་མཛད་པའི་རྒྱུ་ཡིན་
པའི་ཕྱིར་རོ། ། དེ་ཐོབ་པར་བྱེད་པའི་ཕྱིར་དབང་བསྐུར་ཉིད་ཡིན་ཏེ་ཞེས་གསུངས་པའི་
ཕྱིར་དང་། སློབ་ཕན་ལས། གང་གི་དགེ་ཚུལ་ལ་སྡོམ་པ་སྦྱིན་པས་སངས་རྒྱས་ཉིད་ཀྱི་
ཆེད་དུ་དབང་བསྐུར་བ་ཡིན། བྱང་ཆུབ་རྣམ་པ་གསུམ་གྱི་ཕྱིར་དབང་བསྐུར་བ་མ་ཡིན་
ནམ། དེ་ཇི་ལྟར་ན་རྫོགས་པའི་བྱང་ཆུབ་དང་ཞེས་བྱ་བ་ལ་སོགས་པ་སྨོས་ཞེ་ན། དེ་
ལ་ཉེས་པ་མེད་དེ། གང་གི་ཕྱིར་གཙོ་བོའི་རྒྱུ་ཉིད་དུ་བསྟན་པས་བྱང་ཆུབ་གཞན་དག་
གི་རྒྱུ་ཉིད་དུ་ཡང་བཤད་པར་འགྱུར་རོ་ཞེས་སོ། །ལྔ་བཅུ་བ་ལས་ཀྱང་། བྱང་ཆུབ་དམ་
པ་འཐོབ་པར་འགྱུར་ཞེས་དམ་པའི་སྒྲས་སངས་རྒྱས་ཐོབ་པར་བཤད་པ་དང་འགལ་བའི་
ཕྱིར་རོ། །དེ་ལྟ་མ་ཡིན་ན། བྱང་ཆུབ་སེམས་དཔས་སོ་ཐར་གྱི་སྡོམ་པ་བླངས་ན་བྱང་
སེམས་ཀྱི་སེམས་བསྐྱེད་དང་སྡོམ་པ་གཉིས་བཏང་བར་ཐལ་བའི་ཕྱིར་རོ། །འདིར་ཁ་ཅིག་
ཆོ་ག་ཐད་སོ་ལ་བསམ་ པ་ཡར་འཕེན་པ་བྱ་ཞེས་སོ་ཐར་གྱི་སྐབས་སུ་སེམས་བསྐྱེད་མ་
བཤད་པ་སྐད་དུ་ཟེར་བ་ཡང་བཀག་པར་བལྟའོ། །ཞེས་གསུངས་པའི་ཕྱིར། དགེ་ཚུལ་
ལ་ཆོས་གོས་ཡོད་ཀྱང་བྱིན་རླབས་བྱ་མི་དགོས་པ་ཡིན། ། གཉིས་པ་བསྙེན་རྫོགས་སྒྲུབ་
པའི་ཚུལ་ལ། སྦྱོར་དངོས་མཇུག་གསུམ་ལས། བསྒྲུབ་བྱ་རྒན་པའི་མཐའ་ལོགས་སུ་
བཞག་ཅེས་པ་ལ། དེང་སང་གྲལ་བཤར་གྱི་གཤམ་དུ་འཇོག་སྲོལ་འགའ་རེ་ཡོད་ཀྱང་།
བུའི་ལས་ཊིཀ་ལས། རྒན་པའི་མཐའ་ལོགས་ སུ་ སྟོན་ པའི་ སྐུ་གཟུགས་ བཞུགས་ སུ་་་
གསོལ་ཞེས་པ་ལྟར་ན་གྲལ་མགོ་ཡིན་པར་མངོན། མཁན་པོས་དགེ་འདུན་ལ་མེ་ཏོག་
གཏད་པ་དང་། དགེ་འདུན་དང་ལས་སློབ་དང་གསང་སྟོན་ལ་གསོལ་བ་འདེབས་པའི་
ཚིག་རྣམས་རྒྱ་གཞུང་ན་གསལ་ ཁ་ མེད་ ཀྱང་ པཎ་ཆེན་ཤཱཀྱ་ཤྲཱིའི་ ཕྱག་ བཞེས་ཡིན་ཏེ།
ལས་ཊིཀ་ལས། པཎ་ཆེན་ཤཱཀྱ་ཤྲཱིའི་ཕྱག་བཞེས་ཀྱིས་མཁན་པོས་སོ་སོའི་ཕྱག་ཏུ་མེ་ཏོག་
ཕུལ་ནས། སོ་སོ་ལ་གསོལ་བ་བཏབ་ནས་མཇུག་ཏུ་དངོས་དེ་ལྟར་གཡར་ངོ་འཕྱུར་ཞིང་
མཆིས་ལགས་ཞེས་བརྗོད་པ་མཛད་ཟེར་ཞེས་གསུངས་པའི་ཕྱིར། ། ཚིག་ཐ་མའི་དོན་ནི་ཁོ་
བོས་དེ་ལྟར་ངོ་ཆེན་བྱེད་པར་གདའ་ཞེས་པའོ། །སྨོན་ལམ་ནི། ལས་ཊིཀ་ལས། དེའི་
ཚེ་དགེ་སློང་ཐམས་ཅད་ཀྱིས་བསྙེན་པར་རྫོགས་པ་དགེ་སློང་གི་སྡོམ་པ་མྱུར་དུ་ཐོབ་པར་
442



གྱུར་ཅིག་ཅེས་སྨོན་ལམ་འདེབས་པ་བལ་པོའི་པཎྜི་ཏ་ལས་བརྒྱུད་པའི་ཕྱག་ལེན་ཡིན་ཏེ།
བྱས་པ་ལ་སྐྱོན་མེད་གཞུང་ནས་མ་བཤད་པའི་ཕྱིར་མ་བྱས་ ཀྱང་སྐྱོན་མེད། ཅེས་་་་
གསུངས་པའི་ཕྱིར། རབ་བྱུང་གི་མཁན་པོ་ཡིན་ཡང་བསྙེན་རྫོགས་ཀྱི་སྐབས་སུ་ཡང་
སྐྱར་མཁན་པོར་གསོལ་བ་འདེབས་དགོས་ཏེ། ལས་ཆོག་ཆེན་མོ་ལས། སྔར་རབ་བྱུང་
གི་མཁན་པོ་ཡིན་ཡང་ཆོ་ག་ཐ་དད་ཡིན་པས་སྔར་གྱི་རབ་བྱུང་གི་མཁན་པོ་འདི་ལ། ད་
བསྙེན་རྫོགས་ཀྱི་མ།ཁན་པོ་ཞུ་སྙམ་པ་གྱིས་ལ། ཞེས་གསུངས་པའི་ཕྱིར། མཁན་པོ་
མཁན་པོས་བདག་བསྙེན་པར་རྫོགས་པར་བགྱིའོ་ཞེས་པའི་བདག་ཅེས་པ་ལྷག་པས་མ་
དག་པ་ཡིན་ཏེ། ཀརྨ་ཤ་ཏཾ་དང་བུ་སྟོན་ལས་ཆོག་ན་བདག་སྒྲ་མི་འབྱུང་བའི་ཕྱིར་རོ། །
དེ་ནས་གོས་བྱིན་རླབས་ཀྱི་སྐབས་སུ་མཁན་པོ་ལ་ཕྱག་བྱ་བ་གཞུང་ན་དངོས་སུ་མེད་ཀྱང་
རུང་མཐུན་སྦྱར་བ་ཡིན་ཏེ། ལས་ཊིཀ་ལས། འདིར་དངོས་སུ་ཕྱག་བྱ་བ་མ་གསུངས་
ཀྱང་ལས་གཞིར། རང་གི་དོན་དུ་སྔགས་ལན་གསུམ་བརྗོད་པ་ཉིད་ན་དེའི་འོས་ཉིད་ལ་
ཕྱག་བྱས་ཏེའོ་ཞེས་པས་ཕྱག་བྱེད་དུ་བཅུག་ལ། ཞེས་གསུངས་པའི་ཕྱིར། ཆོས་གོས་
བྱིན་རླབས་ཀྱི་སྐབས་སུ་བདག་མིང་འདི་ཞེས་བགྱི་བ་ཟེར་བ་མ་གཏོགས་རང་ཉིད་དགེ་
ཚུལ་ཡིན་མོད་བདག་དགེ་ཚུལ་མིང་འདི་ཞེས་བགྱི་བ་ཞེས་མི་བརྗོད་དོ། ། ཆོས་གོས་་
བགྱིས་ལགས་པ་ནི་བཀྲུ་བ་དང་བཅོམ་པ་དང་ཁ་བསྒྱུར་པ་སོགས་ལེགས་པར་ཟིན་པའི་
དོན་ནོ། ། རྒྱུའི་བྱིན་རླབས་ཀྱི་སྐབས་སུ་འཚལ་ལ་བར་ཆད་མ་བྱུང་ན་ཞེས་པ་ནི་བཙལ་ལ་
བར་ཆད་མ་བྱུང་ན་ཞེས་པ་མ་ཡིན་གྱི་འདོད་ན་ཞེས་པ་ཡིན་པས་སྣམ་སྦྱར་བྱ་འདོད་ན་
ཞེས་པའི་དོན་ནོ། །ཡང་ན་འདི་ལ་ལྷན་ཐབས་སུ་གླན་ནོ་ཞེས་པའི་ཡང་གི་སྒྲས་མ་ལྡང་ན
ལྷན་ཐབས་སུ་གླན་གལ་ཏེ་ལྡང་ན་གོས་དེ་ཉིད་དྲས་ཏེ་ཆོས་གོས་བྱའོ་ཞེས་པའི་དོན་ནོ། །
འཁོར་གསུམ་ཁེབས་པའི་ཚད་ནི་ལྟེ་བའི་དཀྱིལ་འཁོར་དང་པུས་མོའི་ལྷ་ང་གཉིས་ཏེ་
གསུམ་པོ་ཁོར་ཡུག་ཏུ་ཁེབས་པའོ། ། ལྷུང་བཟེད་ཀྱི་ནང་དུ་མེ་ཏོག་སོགས་བླུགས་པ་ནི་
སྟོད་འདུལ་བའི་ཕྱག་ལེན་ཡིན་ཏེ། ལས་ཊིཀ་ལས། སྟོད་འདུལ་བའི་ལུགས་ཀྱིས་སྣོད་
སྟོང་བ་མི་ཤིས་པས་མེ་ཏོག་ཅུང་ཟད་བླུག་ལ་བྱ་ཟེར་ཏེ་ཉེས་པ་མེད་ཅིང་བཀའ་བསྟན་
བཅོས་ན་བཤད་པ་ནི་མེད་དོ། །ཞེས་གསུངས་པའི་ཕྱིར། གདིང་བ་ཆུར་ཁྲུ་ཕྱེད་དང་
གསུམ་མམ་ཕྱེད་དང་ལྔ་ཡིན་པས་དེ་གསུམ་དུ་བགོས་པའི་ཆ་དང་བོར་གླེགས་བུའི་འཕྲོ་
443



བྱས་ཤིང༌། འདིའི་གླེགས་བུ་རངས་པོའི་ངོས་ནི་མགོ་ཡིན་པས་ཉལ་བ་དང་ཕྱག་འཚལ་
བའི་ཚེ་མགོ་མདུན་ཕྱོགས་སུ་བསྟན་ཅིང་འདུག་པའི་ཚེ་མགོ་རྒྱབ་ཏུ་བསྟན་ལ་འདིངས་
སོ། །ཚལ་བུའི་ཁ་ལྟ་ཕྱོགས་བཤད་པ་མ་མཐོང་ཡང་རྒྱབ་མདུན་གང་དུ་བསྟན་ཀྱང་ཁྱད་
མེད་དམ་སྙམ། གསང་སྟོན་བསྐོ་བའི་ལས་བྱེད་དུས་བསྒྲུབ་བྱ་དེ་དགེ་འདུན་མིག་གིས་
མཐོང་སར་བཀར་དགོས་པས་རྩིག་པ་དང་སྐར་ཁུང་སོགས་ཀྱིས་བར་དུ་ཆོད་པ་མི་རུང་
ཞིང༌། དེའི་ཚེ་བསྒྲུབ་བྱ་ཡང་སྤྱོད་ལམ་འགྲེངས་པས་གནས་པ་མ་གཏོགས་འདུག་ཏུ་
བཅུག་ན་ཆོ་ག་དང་འགལ་ཏེ། ལས་ཆོག་ ཐམས་ ཅད་ཀྱི་ནང་དུ་ཚུར་བསྟན་ནས་་་
འགྲེངས་ཏེ་འདུད་པ་དང་བཅས་པའི་སྤྱོད་ལམ་དུ་བཞག་པ་དངོས་སུ་གསུངས་པའི་ཕྱིར།
ཡང་གསང་སྟོན་བསྐོ་བའི་སྐབས་སུ། བུའི་ལས་ཊིཀ་ལས། མཁན་པོ་དེ་ལས་བྱེད་པ་
རང་གི་མཁན་པོ་ཡིན་ན་དོན་གྱི་སླད་དུ་མཚན་ནས་སྨོས་ཏེ་མཁན་པོ་མིང་འདི་ཞེས་བགྱི་
བས་ཞེས་སྦྱར། ཞེས་གསུངས་ལ། ལས་ཆོག་གསེར་མདོག་རྣམ་རྒྱལ་དུ། མཁན་པོ་
དེ་ལས་སློབ་པ་དེའི་ཡང་མཁན་པོ་ཡིན་ན་མཁན་པོའི་ཚིག་ལན་གཉིས་སྨོས་དགོས་ཏེ།
དཔེར་ན་མཁན་པོ་དོན་གྱི་སླད་དུ་མཚན་ནས་སྨོས་ཏེ་མཁན་པོ་བསོད་ནམས་གྲགས་པ་
ཞེས་བགྱི་བས་བསྙེན་པར་རྫོགས་པར་མཛད་ཟེར་དགོས། འདིའི་མཁན་པོའི་ཚིག་དང་
པོ་ནི་བསྒྲུབ་བྱའི་དབང་དུ་བྱས་པ་དང་གཉིས་པ་ནི་ལས་སློབ་པ་རང་གི་དབང་དུ་བྱས་
པའོ། །ཞེས་གསུངས་འདུག་པས་དཔྱད། མཁན་སློབ་གང་ཡང་མ་ཡིན་ཞིང་རང་ལས་
རྒན་པ་ཡིན་ན་མཁན་པོ་གནས་བརྟན་ཡོངས་ཀྱི་དགེ་བའི་བཤེས་གཉེན་ཞེས་པ་ལྟ་བུ་ཉེ་
བའི་ཚིག་གིས་བརྗོད་ཅིང་། དེ་བཞིན་དུ་གསང་སྟོན་དེ་ལས་བྱེད་པ་པོའི་སློབ་དཔོན་
ཡིན་ན་སློབ་དཔོན་མིང་འདི་ཞེས་བགྱི་བ་ཁྱེད་ཅེས་སྨོས་ཤིང༌། སློབ་དཔོན་མ་ཡིན་ཞིང་
རང་ལས་གཞོན་པ་ཡིན་ན་དགེ་སློང་མིང་འདི་ཞེས་བྱ་བ་ཁྱོད་ཅེས་བསྒྱུར་ནས་འདོན་ལ།
བགྱི་བ་དང་བགྱིད་པ་ཞེས་པ་ནི་བྱ་བ་དང་བྱེད་པ་ཞེས་པ་དང་དོན་གཅིག་ཀྱང་ཞེ་སའི་
ཚིག་ཡིན་ནོ། །མིང་འདི་ཞེས་བྱ་བའི་གསང་སྟེ་སྟོན་པར་གསོལ་བ་བཏབ་པ་དེ་གང་ཡིན་
ཞེས་དྲི་དགོས། མིང་འདི་ཞེས་བྱ་བའི་གསང་སྟེ་སྟོན་པར་གསོལ་བ་བཏབ་པའི་དགེ་
སློང་གང་ཡིན་ཞེས་པ་ལུང་ན་མེད་པས་མི་དགོས་ཤིང༌། འོན་ཀྱང་དེའི་ལན་ལ་བདག་
དགེ་སློང་མིང་འདི་ཞེས་བརྗོད་པ་ལ་སྐྱོན་མེད་ཅེས་ལས་ཊིཀ་ལས་གསུངས་སོ། ཁ་ཅིག
444
.



མཐའ་འཁོབ་ཏུ་བསྙེན་པར་རྫོགས་པ་ལ་ཡང་ཁ་སྐོང་གི་དགེ་འདུན་དྲུག་ཡན་ཆད་དགོས་
ཏེ། དེ་ལ་གསང་སྟོན་བསྐོ་བའི་སྐབས་སུ་ལས་སློབ་ཀྱིས་དགེ་འདུན་བཙུན་པ་རྣམས་
གསན་དུ་གསོལ་ཞེས་བརྗོད་པ་ན་སྐོ་མཁན་ལས་སློབ་དང་བསྐོ་ཡུལ་གསང་སྟོན་གཉིས་
གསན་ཡུལ་དུ་མི་རིགས་ཤིང་གསན་ཡུལ་དགེ་འདུན་གྱི་གྲངས་མ་ལོངས་ན་དགེ་འདུན་
བཙུན་པ་རྣམས་གསན་དུ་གསོལ་ཞེས་པ་འབྲེལ་མ་ཆགས་ཟེར་རོ། །འདི་ནི་མཁས་པ་ལ་
དོགས་པ་མི་འཚལ་ཡང༌། བདག་ལྟ་བུ་ལ་དོགས་པ་ཆེ་སྟེ། ལས་ཆོག་འཁྲུལ་སློང་རྣམ་
རྒྱལ་གསེར་མདོག་ལས། དེ་ལ་པཎ་ཆེན་རིན་པོ་ཆེས། གསང་སྟོན་བསྐོ་བའི་ལས་
བྱེད་པའི་སྐབས་སུ་ནི་དགེ་སློང་ལྔས་མི་ཆོག་པར་དྲུག་ངེས་པར་དགོས་ཏེ། བསྐོ་བའི་
ལས་དེ་བྱེད་པའི་ཚེ། ལས་སློབ་ཀྱིས་དགེ་འདུན་བཙུན་པ་རྣམས་གསན་དུ་གསོལ་ཞེས་
བརྗོད་དགོས་པས། དེ་སྐད་བརྗོད་ཡུལ་གྱི་དགེ་འདུན་ནི་སྐོ་མཁན་གྱི་ལས་སློབ་དང་
བསྐོ་ཡུལ་བ་ཉིས་མི་ཐེ་བའི་དགེ་སློང་བཞི་ཡན་ཆད་ལ་འཇོག་པའི་ཕྱིར་གསུངས་པ་ནི་
ཐུགས་མེད་པར་སྣང་། དེ་ལྟར་ན་དངོས་གཞིའི་ཆོ་ག་བརྗོད་པའི་སྐབས་སུ་ལྟ་ཚོགས་
ཙམ་གྱིས་ཆོག་པ་མདོ་རྩའི་དགོངས་པར་བྱེད་དགོས་པ་འདྲ། ཞེས་པཎ་ཆེན་གྱི་གསུང་
ལ་བདེན་ཁ་སྦྱིན་འདུག་པ་ལ་བལྟས་ན། དགེ་སློང་དྲུག་ཡན་ཆད་དགོས་ངེས་ལྟ་བུར་
སོང་ ཞིང་ བློ་ ལའང་ འཆར་ བདེ་ བ་ འདུག་ རུང་། ཡང་ དེའི་ འོག་ ཏུ་ དེ་ ཉིད་ ལས།
གསང་སྟོན་བསྐོ་བའི་ཚེ་སྐོ་མཁན་དང་བསྐོ་ཡུལ་གཉིས་ཀ་མི་ཐེ་བར་བྱས་པའི་གསུམ་ལས་
མ་བྱུང་བར་སྨྲ་བ་ནི་གཏན་ནས་མི་རིགས་ཏེ། གང་ལ་བྱ་བ་མ་ཡིན་པ་ཞེས་པ་གསང་
སྟོན་བསྐོ་ཡུལ་ལམ་བསྒྲུབ་བྱ་སོགས་ལ་བྱ་བ་མ་གཏོགས། ལས་མཁན་ལ་དེགས་པ་ནི་
གནག་རྫི་རྒན་པོ་ལ་ཡང་མི་འཆར་བས། པཎ་ཆེན་གསེར་མདོག་ཅན་པའི་གསུང་ལྟར་
ན། ད་ལྟའི་འདུལ་འཛིན་ཕལ་ཆེར་གྱི་ཕྱག་ལེན་མ་དག་པར་སོང་བས། ཁྱེད་ཀྱིས་
བསྟན་པ་སྤྱི་ལ་སྐུར་བ་འདི་འདྲ་བཏབ་ཕྱིན། རྒྱལ་བ་ཙོང་ཁ་བར་དམོད་པ་མཛད་པ་
གཙང་ཆུ་དང་ཡུར་ཆུའི་དཔེར་སོང་། ངོར་ཨེ་ཝཾ་ཆོས་ལྡན་དུ་གྲོགས་ལྡན་པ་ཐེ་བའི་
དྲུག་མཛད་པ། ཁ་སྐོང་མང་བའི་ཕན་ཡོན་ལས་མཁས་པའི་རྣམ་དཔྱོད་དུ་མི་སེམས་ཏེ།
ཞེས་པ་ལ་བལྟས་ན་གོང་གི་པཎ་ཆེན་གྱི་གསུང་དེ་ཡང་དོན་མེད་དུ་བསྐྱལ་འདུག་པས་ཅི་
ཟེར་གཏོལ་མ་བྱུང་ངོ༌། །འོན་ཀྱང་གསུང་སྔ་ཕྱི་གཉིས་ཀྱི་ཕྱི་མ་བཙན་པར་བྱེད་ན་གསང་
44.5



སྟོན་གསན་ཡུལ་དུ་མི་རིགས་ཀྱང་ལས་སློབ་གསན་ཡུལ་དུ་རུང་བ་འདྲ་སྙམ། དེས་དགེ་
སློང་བཞི་ཙམ་གྱིས་གསོ་སྦྱོང་བྱ་བའི་སྐབས་སུ་ཡང་སོ་ཐར་གྱི་མདོ་འདོན་པ་པོས་དགེ་
འདུན་བཙུན་པ་རྣམས་གསན་དུ་གསོལ་ཞེས་བརྗོད་པ་ན། མདོ་འདོན་པ་བོ་དེ་ཡང་
གསན་ཡུལ་དུ་ཐེ་བའི་ཡུལ་ཤེས་པར་གྱིས། ཐལ་མོ་སྙིང་ཁར་སྦྱོར་དུ་བཅུག་ཅེས་མང་དུ་
བྱུང་བས་ཐལ་མོ་སྦྱོར་ལུགས་ཀྱང་། མཚོ་ཊིཀ་ལས། ཐལ་མོ་ཁོང་སྟོང་དུ་སྦྱར་བ་ནི་
ཆོས་འདི་བའི་ལུགས་དང༌། ཐལ་མོ་བཅར་ལེབ་ཏུ་སྦྱར་བ་ནི་མུ་སྟེགས་པའི་ལུགས་ཡིན་
ནོ་ཞེས་པུཎྜ་ཤིས་གསུང་ངོ་ཞེས་པ་ལྟར་རོ། ། བར་ཆད་འདྲི་བའི་སྐབས་སུ་འདི་ནི་འབྱུང་
བའི་དུས་ཞེས་པའི་འབྱུང་བ་ནི་བདེན་པ་ལ་འཇུག་པས་ཡང་དག་པའི་མཐའ་སྨྲ་བའི་དུས་
ཞེས་པའོ། །མངལ་དང་བཤོལ་གྱི་ཟླ་བ་བསྣན་ནས་ལོ་བཅུ་དགུའི་ཐོག་བསྙེན་པར་རྫོགས་
ན་སྡོམ་པ་སྐྱེ་ཡང་ཉེས་བྱས་སྐྱེད་པར་མཚོ་སྣ་བས་གསུངས། རྙེད་བཙོན་ནི་གཏའི་ཚུལ་
གྱིས་སྦྱིན་པ་སྟེ་དཔེར་ན་དངོས་པོ་གཡར་བའི་ཚེ་ཁྱོད་མི་འདི་བ་གཏའ་མར་བཟུང་སྟོད་
ཁོ་བོས་ནམ་སྐྱིན་པ་འཚོ་བ་ན་ཚུར་གཏོད་ཅེས་བྱིན་པ་ལྟ་བུའོ། །རྩོད་པ་ཅན་ནི་མི་དེས་
བུ་ལོན་འཇལ་མ་ཐུབ་པ་ན་རང་གི་བྲན་ཉིད་དུ་བསྐོས་པའོ། ། རྒྱལ་པོ་ལ་བསྡིགས་པ་དང་
གནོད་པའི་ལས་བྱེད་པ་གཉིས་རིམ་བཞིན་རྒྱལ་པོ་ལ་དགྲར་བལྟ་བ་ཙམ་དང་གནོད་པ་
བྱེད་དུ་བརྩོན་པའོ། །བུད་མེད་རབ་ཏུ་བྱུང་ནས་བསླབ་བ་ཕུལ་བ་སླར་བླངས་ཀྱང་སྡོམ་
པ་མི་སྐྱེ་བས་སྔོན་རབ་ཏུ་བྱུང་བ་བུད་མེད་ཀྱི་ཐུན་མོང་མ་ཡིན་པའི་བར་ཆད་ཡིན་ཞིང་
སྐྱེས་པ་ལན་བདུན་རབ་ཏུ་བྱུང་བར་གནང་བས་བར་ཆད་དུ་མི་འགྱུར་མོད་སྐབས་འདིར་
འདྲི་བ་ནི། གལ་ཏེ་སྔོན་ཁྱིམ་པར་བབས་པ་ཡིན་ན་ཕམ་པས་ཉམས་པ་ཡིན་མིན་དྲིས་
འདོད་ནས་ཁྱོད་སྔོན་རབ་ཏུ་བྱུང་བ་མ་ཡིན་ནམ་ཞེས་དྲི་བ་ཡིན་པས། སྔོན་རབ་ཏུ་
བྱུང་བ་ཡིན་ཟེར་ན་ཁྱོད་ལ་ཕམ་པར་གྱུར་བ་བཞི་ལས་ལྟུང་བ་གང་ཡང་རུང་བ་ཞིག་བྱུང་
བ་མ་ཡིན་ནམ་ཞེས་འདྲི་དགོས་ཀྱི་སྔོན་རབ་ཏུ་བྱུང་བ་མ་ཡིན་ཟེར་ན་ཁྱད་གཞི་མེད་པའི་
ཁྱད་ཆོས་སུ་འགྱུར་རོ། ། སྔོན་རབ་ཏུ་བྱུང་བ་མ་ཡིན་ཟེར་ན་དེ་བརྫུན་ཡིན་མིན་བརྟག་
པའི་ཕྱིར་ཇི་ལྟར་ཁྱོད་ད་ལྟ་རབ་ཏུ་བྱུང་བ་ཡིན་ནམ་ཞེས་ཞིབ་དཔྱད་ཀྱི་ཚུལ་དུ་དྲིས་པ་
ཡིན་ནོ། །གལ་ཏེ་སྔོན་རབ་ཏུ་བྱུང་ཡང་ཕམ་པ་མ་བྱུང་ངོ་ཟེར་ན་དེའི་ཚེ། ཁྱོད་ཀྱིས་
ཚངས་པར་སྤྱོད་པ་ལེགས་པར་སྤྱད་དམ་ཞེས་དྲི། སྔོན་རབ་ཏུ་བྱུང་བ་མ་ཡིན་ཟེར་ན་
446



འདི་ཡང་ཁྱད་གཞི་མེད་པའི་ཁྱད་ཆོས་སུ་འགྱུར་བར་སེམས་ཏེ། འདུལ་འཛིན་པའི་
གསུང་གོང་དུ་དྲངས་པ་ལྟར་རོ། ། དེ་ལྟར་ཁྱད་ཕྱེ་ནས་དྲིས་ཚུལ་བུ་སྟོན་ལས་ ཊིཀ་ཏུ་
གསལ་བོར་ཡོད་ཀྱང་ཚིག་མངས་སུ་དོགས་ནས་མ་བྲིས་སོ། ། སྔོན་རབ་ ཏུ་ ཡང་བྱུང་།
ཚངས་པར་སྤྱོད་པ་ཡང་ལེགས་པར་སྤྱད་ཟེར་ན་དེའི་ཚེ་ཁྱོད་ཀྱི་མིང་དང་ཁྱོད་ཀྱི་མཁན་
པོའི་མིང་ཅི་ཡིན་ཞེས་དྲིས་པ་ཡིན་པས་སྔར་གྱི་རབ་བྱུང་གི་མཁན་པོའི་མིང་སྨོས་དགོས་
ཀྱི་བསྙེན་རྫོགས་ཀྱི་མཁན་པོར་གསོལ་བ་བཏབ་པ་དེའི་མིང་ནས་ལན་བཏབ་པ་མི་འཐད་
དེ། ལས་ཊིཀ་ལས། ཁྱོད་ཀྱི་མཁན་པོའི་མིང་ཅི་ཞེས་པའི་ལན་དུ་གོང་དུ་བསྙེན་
རྫོགས་ཀྱི་མཁན་པོར་གསོལ་བ་བཏབ་པ་དེའི་མིང་ནས་སྨོས་པ་ནི་མི་འཐད་ཀྱི། ཞེས་
གསུངས་པའི་ཕྱིར། བར་ཆད་ཀྱི་རིགས་ཏེ་ལྟར་ཁྱད་པར་ཕྱེ་ནས་འདྲི་དགོས་པར་མ་
ཟད་བར་ཆད་གཏན་ནས་འདྲི་མི་དགོས་པའི་རིགས་ཀྱང་ཡོད་དེ། མདོ་རྩ་བ་ལས།
བར་ཆད་མ་དྲིས་པར་ཡང་ངོ༌། ཞེས་དང་། ཀུན་དགའ་ཆོས་བཟང་གི་འདུལ་བའི་སྤྱི་
དོན་ལུང་རིགས་གཏེར་མཛོད་ལས། བསྒྲུབ་བྱ་བར་ཆད་དང་མི་ལྡན་པའི་སྐལ་ལྡན་ལ་
མཁན་པོ་གཏན་མེད་པ་དང་གསང་སྟོན་གྱིས་ལྐོག་ཏུ་བར་ཆད་མ་དྲིས་པར་གསོལ་བཞིའི་
ཆོ་ ག་བརྡའ་སྤྲད་པ་ལས་ བསྙེན་རྫོགས་ཀྱི་ སྡོམ་པ་སྐྱེ་བ་ཡོད་པའི་ཕྱིར། ཞེས་དང༌།
ལས་ཆོག་ཆེན་མོ་ལས། བར་ཆོད་ཀྱི་ཆོས་རྣམས་དང་མི་ལྡན་པའི་བསྒྲུབ་བྱ་མང་དུ་འོང་
བ་མངོན་སུམ་གྱི་ཚད་མས་གྲུབ་ལ། དེ་འདྲའི་བསྒྲུབ་བྱ་ལ་བར་ཆད་འདྲི་མི་དགོས་པས་
གསང་སྟོན་བསྐོ་བ་དང་ལས་སློབ་ཀྱི་དྲི་བའི་སྔོན་གྱི་གསོལ་བའི་ལས་གཉིས་ཀ་བརྗོད་མི་
དགོས་ཤིང་། ཞེས་གསུངས་པའི་ཕྱིར། ལུང་ ཤིན་ ཏུ་གསལ་ལོ། །ཡང་མཁས་ མི་་
མཁས་ཀུན་གྱིས་འདུལ་བ་ཚིག་བཙན་པར་བརྩི་དགོས་པས་བཅས་དབང་གིས་བར་ཆད་
ཐམས་ཅད་འདྲི་དགོས་པ་ཡིན་ཟེར་བ་དག་ལ། འདི་དྲི་བར་བྱ་སྟེ། དཔེར་ན་མཁན་
པོར་འོས་པ་ཞིག་ལ་ཕ་མ་གཉིས་ཀྱིས་འོ་ཅག་གི་བུ་འདི་ལོ་ཉི་ཤུ་ལོན་ཞིང་ཟ་མ་སོགས་ཀྱི་
སྐྱོན་དང་བྲལ་བ་ཡིན་པས་རབ་ཏུ་བྱུང་ཞིག་ཅེས་ཟེར་ན། བར་ཆད་དང་མི་ལྡན་པའི་
བསྒྲུབ་བྱ་འདི་ལྟ་བུ་ལ་ཡང་ཁྱོད་ལོ་བཅོ་ལྔ་ལོན་ནམ། ཕ་མས་གནང་ངམ། ཕ་མ་
བསད་པ་མ་ཡིན་ནམ་སོགས་འདྲི་དགོས་པར་ཐལ། འདུལ་བ་བཅས་པའི་དབང་གིས་
བྱེད་དགོས་པ་གང་ཞིག བར་ཆད་དེ་དག་འདྲི་དགོས་པའི་བཅས་པ་མཛད་པའི་ཕྱིར།
447



འདོད་ན། དྲངས་མ་ཐག་པའི་ལུང་དག་གི་དོན་ཅི་ལྟར་འཇོག དེ་བཞིན་དུ་བར་
ཚད་དང་མི་ལྡན་པའི་རྒྱལ་བོ་ཤིན་ཏུ་དབང་ཆེ་བ་ཞིག་གིས་རང་གི་མངའ་འོག་གི་མཁན་
པོར་འོས་པ་ཞིག་ལ་ཁོ་བོ་རབ་ཏུ་བྱུང་བའི་མཁན་པོ་མཛད་དུ་གསོལ་ཞེས་གསོལ་ བ་
བཏབ་ན། དེས་ཀྱང་ཁྱོད་བྲན་མ་ཡིན་ནམ། བུ་ལོན་ཆགས་པ་མ་ཡིན་ནམ། ཕ་
བསད་པ་མ་ཡིན་ནམ། ཆོམ་རྐུན་མ་ཡིན་ནམ། །ལྷམ་མཁན་མ་ཡིན་ནམ། གདོལ་བ་
མ་ཡིན་ནམ་ཞེས་སོགས་འདྲི་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ།
སྟབས་མ་ལེགས་ན་མཁན་པོ་སྲོག་དང་འབྲལ་བ་ཉིན་ཡང་ཡོད་པའི་ཕྱིར། རྟགས་གྲུབ་
སྟེ། ཕ་བསད་པ་དང་ཆོམ་རྐུན་མ་ཡིན་ནམ་ཞེས་དྲིས་ན་རྒྱལ་པོ་དམའ་འབེབས་པའི་
གྲངས་སུ་འགྲོ་ལ། ། ལྷམ་མཁན་དང་གདོལ་བ་མ་ཡིན་ནམ་ཞེས་དྲིས་ན་དོན་གྱིས་རིགས་
འཚོལ་བར་སྨྲ་བ་ཡིན་པས་ཤིན་ཏུ་བཀའ་གཉན་ནོ། །དེའི་ཕྱིར་བར་ཆད་འདྲི་བའི་ཚུལ་
དེང་སང་གི་ཆོ་གའི་དཀྱུས་ལྟར་མ་ཡིན་པར་ཅུང་ཞིག་བཅོས་དགོས་པ་དང་། བར་ཆད་
གཏན་ནས་འདྲི་མི་དགོས་པའི་ཚུལ་དག་ལུང་ཁུངས་དང་བཅས་བཀོད་པ་འདི་དག་ལ་
ཞིབ་ཏུ་དཔྱད་པ་བཅུག་ནས་གད་དར་བགྱིད་འཚལ། མཛེ་དང་ཕོལ་མིག་སོགས་ནད་
ཀྱི་བྱེ་བྲག་རྣམས་བུ་སྟོན་ལས་ཊིཀ་དང་དག་ཡིག་མཁས་པའི་འབྱུང་གནས་ཀྱི་འདུལ་བའི་
སྐོར་ལས་ཤེས་པར་བྱ། ཕ་གུའི་སྟེང་དུ་རྟིང་བ་གཉིས་ཀྱིས་མནན་ནས་འདུག་ཏུ་བཅུག་
པ་ནི་ཡུན་རིང་ཙོག་པུར་འདུག་པས་སྡུག་བསྔལ་པ་བསལ་བའི་ཆེད་དང༌། ཕ་གུའི་སྟེང་
དུ་རྩྭ་བཏིང་བ་ནི་ཆོས་གོས་མ་རུང་བར་འགྱུར་བ་སྤོང་བའི་ཆེད་ཡིན་ཏེ། ལས་ཆོག་
ཆེན་མོ་ལས། ཕ་གུའི་སྟེང་དུ་རྟིང་བ་གཉིས་ཀྱིས་མནན་ནས་ཙོག་ཙོག་པུར་འདུག་ཏུ་
གཞུག་པ་ཡུན་རིང་ཙོག་ཙོག་པུར་འདུག་པ་སྡུག་བསྔལ་བ་དེའི་ཕྱིར་འདི་རྗེས་སུ་གནང་སྟེ།
ཞེས་དང་། དེའི་སྟེང་དུ་རྩ་བཏིང་བ་ཚོས་གོས་མ་རུང་བར་འགྱུར་བ་ཡོངས་སུ་སྤངས
པའི་ཕྱིར་རོ། ། ཞེས་གསུངས་པའི་ཕྱིར། དེས་ན་ཕ་གུའི་སྟེང་དུ་རྟིང་བ་གཉིས་ཀྱིས་
མནན་ནས་ཡུན་རིང་བསྡད་ན་འདུག་ཉམས་བདེ་བ་ཞིག་འོང་དགོས་རྒྱུ་ལ་དེང་སང་གི་
ཕྱག་ལེན་འགའ་ཞིག་ལྟར་ན་དེ་བས་ཀྱང་སྡུག་བསྔལ་བར་འགྱུར་བའང་སྲིད་པས་ཕྱག་
ལེན་ངོས་གཙང་བ་གལ་ཆེ་ཞིང༌། དམ་པ་གོང་མ་རྣམས་ཀྱང་འདི་དཀའ་ཚེགས་ཀྱིས་
རྩད་གཅོད་གནང་འདུག་པས་ཕ་གུ་སོགས་ཇི་ལྟར་ཡིན་དཔྱད་དགོས་པར་སྣང་སྟེ། བུ་
448



སྟོན་རིན་པོ་ཆེའི་ཞལ་ནས། ཕ་གུ་ཞེས་བྱ་བ་ནི་བོང་བ་ཡིན་པར་ཤེས་པར་བྱའོ། །
འདིར་བདག་གི་བླ་མ་ལོ་ཙཱ་བ་ཆེན་པོའི་ཞལ་ནས་རྒྱ་གར་དང་བལ་བོ་གཉིས་ཀའི་ཕྱག་
ལེན་ལ་ཕ་གུ་སོ་བཏང་བ་རི་མོ་བྲིས་པ་ལ་བྱེད་གསུང་ངོ༌། །ཞེས་དང་། ལས་ཆོག་ཆེན་
མོ་ལས། ཞི་ལུ་དང་ཨེ་ཝཾ་ཆོས་ལྡན་དུ་ཕ་གུ་དང་རྩྭ་གདན་ཚད་ལྡན་བཟོས་པ་ཞ་ལུའི་དེ། །
མཁན་སློབ་ཁ་ཤས་ཀྱི་གོང་ནས་གར་སོང་མ་བྱུང་བར་གྲགས། ཞེས་གསུངས་པའི་ཕྱིར།
ཐུགས་གཏིང་ནས་བསྟན་པ་རིན་པོ་ཆེ་ལ་བྱ་བ་བྱས་འདོད་ན་འདི་ཡང་སླ་ཆོས་སུ་བྱེད་མི་
རུང་བ་འདྲ་སྟེ། དེ་ཉིད་ལས། དེང་སང་དབུས་གཙང་ཕལ་ཆེར་དུ་ལྕི་བ་དང་འཇིག་
མའི་རྒྱ་གྲམ་ཙམ་གྱིས་མཚོན་དོན་བྱེད་པ་དབང་རྫས་དངོས་བསྟན་མི་འབྱོར་བའི་རིགས་
ལ་རི་མོར་བྲིས་པ་སོགས་བྱེད་པས་གཞོགས་དྲུད་པ་འདྲ་ཡང་འདུལ་བ་ཚིག་ལ་རྩིགས་པས་
མི་འཐད་ཅིང་། ཞེས་གསུངས་པའི་ཕྱིར། དགེ་འདུན་གྱི་ནང་དུ་བར་ཆད་དྲིས་པའི་
གསོལ་བའི་ལས་ཀྱི་སྐབས་སུ། དགེ་འདུན་བཙུན་པ་རྣམས་གསན་དུ་གསོལ་ཞེས་པའི་
མཇུག་ཏུ་མིང་འདི་ཞེས་བགྱི་བ་འདི་མཁན་པོ་མིང་འདི་ཞེས་བགྱི་བས་དགེ་འདུན་ལས་
བསྙེན་པར་རྫོགས་པར་འཚལ་ཏེ་ཞེས་འདོན་དགོས་པས་དེང་སང་གི་རྒྱུ་བར་ན་མིང་འདི་
ཞེས་ བགྱི་བ་འདི་ཞེས་པ་ཆད་འདུག་པས་ཚིག་འདི་བཅུག་དགོས་སོ། ། དེ་ནས་མངོན་
གྱུར་བཅུ་ནི། སྟོན་པ་དང་སངས་རྒྱས་དང་ཆོས་དང་མཁན་པོ་དང་སློབ་དཔོན་དང་
བསྙེན་པར་རྫོགས་འདོད་དང་ཡོ་བྱད་དང་ཡོངས་དག་དང་གསོལ་བ་དང་ལས་མངོན་
གྱུར་རྣམས་སོ། འདིའི་སྟོན་པ་མངོན་གྱུར་ནི་ཁ་སྐོང་གི་དགེ་འདུན་ལ་བྱའོ། ། དུས་ལ་
བབ་ཅིང་བཟོད་ན་ཞེས་པའི་དོན་ནི། གལ་ཏེ་དགེ་སློང་དག་ལས་ཀྱིས་བྲེལ་ལམ་མི་
མཐུན་པ་ཡོད་ན་ལས་བརྗོད་པ་པོ་ལ་མི་འདོད་ཅིང་མི་བཟོད་པར་འགྱུར་བས་དེ་ལྟ་བུའི་
རྐྱེན་མེད་པར་བཟོད་ཅིང་འདོད་ན་ལས་བྱ་ཞེས་པའི་དོན་ནོ། །ཁ་སྐོང་གི་ཆོས་བཅོ་ལྔ་ནི།
སྤྱོད་ལམ་འགྲེལ་བ་མ་ཡིན་པ། གང་ལ་བྱ་བའི་ཡུལ་མ་ཡིན་པ། འདུན་པ་དང་ཡོངས་
དག་ཕུལ་བ་མ་ཡིན་པ། བསྙེན་པར་མ་རྫོགས་པ་མ་ཡིན་པ། ཕམ་པས་ཉམས་པ་མ་
ཡིན་པ། མཚམས་མེད་ཀྱི་ལས་བྱས་པ་མ་ཡིན་པ། སྡིག་ལྟ་ཅན་མ་ཡིན་པ་སྟེ་ལྟ་ངན་
དྲུག་ཅུ་རེ་གཉིས་གང་རུང་དང་ལྡན་པ་མ་ཡིན་པ། ས་གཞན་ན་གནས་པ་མ་ཡིན་པ་སྟེ་
སྤོ་སྤྱོད་སོགས་ཆད་ལས་ལ་གནས་པ་མ་ཡིན་པ། ཐ་དད་དུ་གནས་པ་མ་ཡིན་པ་སྟེ་ལྟ་
449



བའི་སྒོ་ནས་ཆོས་འདི་བ་དང་མཐུན་ཡང་སྤྱོད་པའི་སྒོ་ནས་ཆོས་མིན་ཕྱོགས་སུ་སོང་བ་མ་
ཡིན་པ། འཁྲུལ་བཅས་མ་ཡིན་པ་སྟེ་བསྡམ་བྱའི་ཉེས་བྱས་ཡན་ཆད་ཀྱིས་གོས་པ་མ་ཡིན་
པ། མཚམས་ གཞན་ ན་ གནས་ པ་ མ་ ཡིན་ པ། སངས་ རྒྱས་ ལས་ གཞན་ ཡིན་ པ།
མཚན་མཐུན་པ། ལུས་ཐ་མལ་དུ་གནས་པ། ཐ་སྙད་གསུམ་དང་ལྡན་པ་རྣམས་སོ། །
ཁ་སྐོང་ལ་འཁྲུལ་བཅས་མ་ཡིན་པ་དགོས་ན་དེ་ཙམ་གྱིས་མ་གོས་པའི་དགེ་སློང་རྙེད་
དཀའ་བའི་ཕྱིར་སོ་སོར་ཐར་བའི་སྡོམ་པ་དྲུངས་ཕྱུང་བར་འགྱུར་རོ་ཞེ་ན་མི་འགྱུར་ཏེ།
ལྟུང་བ་བྱིན་གྱིས་རློབ་པའི་ལས་བྱས་པས་དག་བར་འགྱུར་བའི་ཕྱིར། འོ་ན་ལྷག་མའི་
ལྟུང་བ་ཡང་བྱིན་གྱིས་བརླབས་པས་དག་གམ་ཞེ་ན། བྱིན་གྱིས་བརླབས་པས་ལྷག་མའི་
ལྟུང་བ་རྩ་བ་ནས་དག་པ་མིན་ཡང་ལས་དེ་ལ་མི་སྒྲིབ་པར་དག་པ་ཡིན་ཏེ། ལས་ཊིཀ་
ལས། དགེ་འདུན་ལྷག་མ་དང་སྤངས་ལྟུང་དག་བྱིན་གྱིས་བརླབ་པར་གསུངས་པ་ནི་ཉི་
མ་དེ་ཉིད་ལ་ཕྱིར་བཅོས་པར་མི་ནུས་པའི་ཕྱིར་ན་བྱིན་གྱིས་བརླབས་པས་དག་པ་ཉིད་དུ་
འགྱུར་རོ་ཞེས་སོ། ། ཞེས་གསུངས་པའི་ཕྱིར། དེ་ཡང་སྤྱིར་བཏང་ལ་བསྙེན་རྫོགས་ཀྱི་
ལས་ ཆགས་ པ་ལ་ མཁན་པོ་ སྡོམ་པ་དག་མ་དག་ལ་མི་ལྟོས་བར་སྡོམ་པ་སྐྱེ་བ་གང་ཞིག
ཁ་སྐོང་གི་དགེ་འདུན་དང་ལས་སློབ་སྡོམ་པ་རྣམ་པར་མ་དག་ན་སྡོམ་པ་མི་སྐྱེ་བའི་ཕྱིར།
ཟུར་དང་པོ་གྲུབ་སྟེ། ཁ་སྐོང་གི་དགེ་འདུན་རྣམས་ཀྱིས་མཁན་པོ་སྡོམ་ལྡན་མ་ཡིན་པར་
ཤེས་ཀྱང་། བསྒྲུབ་བྱས་མཁན་པོ་སྡོམ་པ་རྣམ་དག་ཏུ་ཡིད་ཆེས་པ་ཡོད་ན་ཉེས་བྱས་ཀྱི་
སྡོམ་པ་སྐྱེ་ལ། གལ་ཏེ་དགེ་འདུན་དང་བསྒྲུབ་བྱ་གཉིས་ཀས་ཀྱང་མཁན་པོ་མཚན་ཉིད་
དང་ལྡན་པར་འདུ་ཤེས་ན་ཉེས་མེད་ཀྱི་སྡོམ་པ་ཡང་ཆགས་ཏེ། མཚོ་ཊིཀ་ལས། དེ་
ཡང་ བསྙེན་རྫོགས་ལེན་པ་ བོ་ནི་ མཁན་པོ་ མཚན་ཉིད་དང་ ལྡན་ པར་ འདུ་ཤེས་ཀྱང་།
དགེ་འདུན་རྣམས་ཀྱིས་མཁན་པོ་མཚན་ཉིད་དང་མི་ལྡན་པ་དེ་རྒྱུས་ཤེས་པའི་དབང་དུ་
བྱས་པ་སྟེ། འདས་པ་དང་བཅས་པའོ་ཞེས་གསུངས་པས་ཤེས་སོ། །གལ་ཏེ་དགེ་འདུན་
རྣམས་ཀྱིས་ཀྱང་། དེ་ལ་མཁན་པོ་མཚན་ཉིད་དང་ལྡན་པར་འདུ་ཤེས་ན་ནི་འདས་པ་
དང༌ བཅས་ པར་ མི་ རིགས་ སོ། ། ཞེས་ གསུངས་ པའི་ ཕྱིར། ཟུར་ གཉིས་ པ་གྲུབ་ སྟེ།
དགེ་འདུན་རྣམ་པར་དག་པ་དགོས་ཤིང་། ལས་སློབ་ནི་ཁ་སྐོང་གཞན་ལས་ཀྱང་ཆེས་
གཅེས་ཤིང་དགེ་འདུན་གྱི་གཙོ་བོ་ཡིན་པའི་ཕྱིར་རྣམ་པར་མ་དག་ན་སྡོམ་པ་མི་སྐྱེ་བ་ཐུབ་
50



བསྟན་བྱི་དོར་ལས་བཤད་པ་ལྟར་ཡིན་པའི་ཕྱིར། དེ་དག་ནི་སྤྱིར་བཏང་ཡིན་ལ་་་
དམིགས་བསལ་དུ། ལྷག་མའི་ལྟུང་བ་དག་གིས་གོས་པའི་དགེ་སློང་གིས་ལས་སློབ་བྱས་
ན་ཚངས་སྤྱོད་ཉེར་གནས་ཀྱི་སྡོམ་པ་སྦྱིན་པའི་ལས་མ་གཏོགས་པའི་ལས་གཞན་རྣམས་
ཉེས་མེད་ཀྱང་ཆགས་པའི་ཕྱིར། བུ་སྟོན་ལས་ཊིཀ་ལས། དམིགས་བསལ་སྤྲོ་བ་སྤྱོད་
པ་མགུ་བ་སྤྱོད་པ་སྤོ་ལྡན་མགུ་ལྡན་རྣམས་ཀྱིས་ལས་བྱས་ན་ཆགས་ཏེ། ལྷག་མ་དང་
བཅས་པ་ཕྱིར་བཅོས་ལ་ཞུགས་པ་ནི་འདོན་པར་བྱེད་པ་ཉིད་ཡིན་ནོ། །ཞེས་དང་། སྤོ་
བ་བྱེད་པས་ནི་ཉེ་བར་གནས་པའི་སྡོམ་པ་ལས་གཞན་བའི་ཞེས་སྤོ་བྱེད་པས། ཚངས་
སྤྱོད་ཉེར་གནས་ཀྱི་སྡོམ་པ་སྦྱིན་པ་མ་གཏོགས་པའི་ལས་ཐམས་ཅད་ཆགས་ཏེ། ཞེས་
གསུངས་པའི་ཕྱིར། འདི་ལ་ཡང་དམིགས་བསལ་འདི་ལྟ་བུ་ལ་ཉེས་བྱས་ཀྱི་སྡོམ་པ་སྐྱེ་
ཡང་ཉེས་མེད་མི་ཆགས་སོ་སྙམ་དུ་ཡང་སེམས་མི་རིགས་ཏེ། དེ་ལའང་ཉེས་མེད་ཆགས་
པའི་ ཕྱིར། མཚོ་ཊིཀ་ལས། དེའང་དགེ་ འདུན་ གྱི་ གྲངས་ནི་གཞན་ གྱིས་ཚང་ལ།
ལས་བྱེད་པ་བོ་ས་རང་བཞིན་དུ་གནས་པ་མེད་ན། སྤོ་བ་སྤྱོད་པས་ལས་མཁན་བྱས་ན་
ཚངས་སྤྱོད་ཉེར་གནས་མ་གཏོགས་ པའི་ལས་ནི་ཉེས་མེད་ཆགས་ལ། ཞེས་གསུངས་
པའི་ཕྱིར། འོ་ན། ཀུན་མཁྱེན་འཇམ་དབྱངས་བཞད་པའི་འདུལ་བའི་མཐའ་དཔྱོད་
དུ། དགེ་འདུན་དང་ལས་སློཔ་ནི་རྣམ་དག་དང་ཚད་ལྡན་མེད་ན་དར་ཆོག་གི་སྡོམ་པ་
ཙམ་ཡང་མི་སྐྱེ་བར་བཤད་པའི་ཕྱིར་ཞེས་པ་ཇི་ལྟར་ཡིན་ཞེ་ན། གཞི་སྟོད་དུ་དེ་ལྟར་
གསུངས་པ་བདེན་ཡང་། གཞི་སྨད་དུ་ལས་སློབ་པ་ས་གཞན་ན་གནས་པས་ཀྱང་ལས་
བྱས་ན་ལས་ཆགས་པར་བཤད་པའི་ཕྱིར། དེ་ཉིད་ལས། དམིགས་བསལ་ལ་ཆགས་པ་
ཡང་ཡོད་དེ། འདོན་པ་བོ་མེད་ན། སྤོ་སྤྱོད་མགུ་སྤྱོད་སྤོ་ལྡན་མགུ་ལྡན་རྣམས་ཀྱིས་
ཀྱང་སོ་ཐར་གྱི་མདོ་འདོན་པ་ཆགས་ཤིང་། དེ་བཞིན་དུ་མེད་ན་ཚངས་སྤྱོད་ཀྱི་སྡོམ་པ་
མ་གཏོགས་པའི་ ཐམས་ ཅད་ཆགས་པའི་ཕྱིར། ཞེས་གསུངས་པའི་ཕྱིར། བསྙེན་
རྫོགས་ཀྱི་ལས་ཉམས་སུ་མྱོང་བའི་ཚད་ནི། དགེ་འདུན་གྱིས་ལས་ཀྱི་ཚིག་ཐོས་ཤིང་དོན་
གོ་བ་སྟེ། དེ་ཡང་བརྗོད་པ་མ་ཐོས་ཀྱང་གསོལ་བ་ཙམ་ཐོས་པས་གོ་ཆོད། ལས་ཆགས་
དུས་ནི་བརྗོད་པ་གསུམ་པའི་ངོ་བོ་བརྗོད་པ་དང་བྱ་བ་བརྗོད་པ་ཟིན་ནས་བྱེད་པ་མ་
བརྗོད་གོང་དུ་ལས་ཆགས་སོ། །དེ་ལྟར་ལས་མྱོང་དུས་དང་ཆགས་དུས་གཉིས་མི་གཅིག་
451



བསན་
པས། གསོལ་བ་ཐོས་ནས་ལས་མ་ཆགས་གོང་དུ་་ལས་གྲུབ་པ་འགའ་ཞིག་ཤི་བའམ་
ལངས་ནས་སོང་ཡང་སོང་བའི་ཤུལ་དུ་ཁ་སྐོང་གི་གྲངས་ཚང་ན་ལས་ཆགས་ཤིང་མི་ཚང་
ན་མི་ཆགས་སོ། །ལས་ཆགས་པ་ལ་དོན་གོ་དགོས་ཞེས་པ་ནི་ཆོ་གའི་ཚིག་དོན་ཇི་བཞིན་པ་
བསྒྲུབ་བྱས་གོ་དགོས་པ་མ་ཡིན་ཏེ། དེ་དགོས་ན་ཐོས་པ་ལ་མ་སྦྱངས་པའི་བོད་དང་
བོད་སྐད་མི་འཚལ་བའི་སོག་པོ་དང་རྒྱལ་མོ་རོང་བ་སོགས་ལ་སྡོམ་པ་མེད་པར་ཐལ་ཞིང་།
དེའི་ཕྱིར་ཚིག་དོན་ཡོངས་རྫོགས་མ་གོ་ཡང་། བསྒྲུབ་བྱས་བདག་ལ་ལས་བྱས་སོ་སྙམ་པ་
ཙམ་གྱིས་སྐབས་འདིའི་དོན་གོ་བའི་གོ་ཆོད་དོ། །ཉེས་མེད་ཕུན་ཚོགས་ཀྱི་ལས་ཆགས་པ་
ལ། སྤྱོད་ལམ་མ་འཁྲུགས་པ། གོ་རིམ་མ་འཁྲུགས་པ། ཚིག་མ་འཁྲུགས་པ་གསུམ་
དགོས་པས་ཁ་སྐོང་གི་དགེ་འདུན་རྣམས་བླ་གོས་ཀྱིས་ཕྲག་པ་གཡས་པ་གཡོགས་པའམ་ཁ་
བཏུམ་པ་སོགས་བྱས་ན་སྤྱོད་ལམ་འཁྲུགས་པ་ཡིན་པས་མི་རུང་ངོ་། །དེའི་ཕྱིར་ཆོ་གའི་
དབུར་དགེ་འདུན་རྣམས་སྤྱོད་ལམ་བསྟུན་ཞེས་པའི་ཚིག་འདི་བྱུང་བ་ཡིན་ནོ། །ཐུགས་
དགོངས་བ།སུམ་ནི། བསྒྲུབ་བྱ་ལ་ཕན་པར་འདོད་པ་དང་། བསམ་པ་ཐག་པ་ནས་
ལས་དེ་དང་དེ་བྱེད་པར་འདོད་པ་དང༌། མྱང་འདས་ཀྱི་བསམ་པས་ཟིན་པའོ། །ལས་
དངོས་གཞིའི་གསོལ་ བའི་སྐབས་སུ། མཁན་པོ་མིང་འདི་ཞེས་བགྱི་བས་དགེ་འདུན་
ལས་བསྙེན་ པར་རྫོགས་པར་མཛད་དོ། ། འདི་ནི་གསོལ་བའོ། །ཞེས་པའི་ཚིག་གཅིག་
ཡོད་ཅིང་དེའི་ཚིག་ཟུར་གྱི་དགེ་འདུན་ལས་ཞེས་པ་དེ་ཚིག་ལྷག་ཡིན་པས། མཁན་པོ་
མིང་འདི་ཞེས་བགྱི་བས་བསྙེན་པར་རྫོགས་པར་མཛད་དོ། །འདི་ནི་གསོལ་བའོ་ཞེས་
འདོན་དགོས་ཏེ། བུ་སྟོན་ལས་ཊིཀ་ལས། དགེ་འདུན་ལས་ཞེས་པ་ བཞི་ལྷག་པོར་
འདོན་པ་ནི་མ་དག་པ་སྟེ། ལུང་དང་ལས་བརྒྱ་རྩ་གཅིག་གི་གཞུང་དང་རྒྱུ་འགྲེལ་ཐམས་
ཅད་ན་མེད་ཅིང་། རྒྱ་ཆེར་འགྲེལ་དུ། བརྗོད་པ་ནོར་ བའི་དཔེར་བརྗོད་དུ་བཤད་
ཡོད་པའི་ཕྱིར་རོ། །ཞེས་གསུངས་པའི་ཕྱིར། བུ་སྟོན་རིན་པོ་ཆེས་མཛད་པའི་ལས་ཆོག་
དྲི་མེད་ཕྲེང་བ་ནའང་དགེ་འདུན་ལས་ཞེས་པའི་ཚིག་དེ་མི་སྣང་ངོ༌། ། ཚིག་གི་གོ་རིམ་
འཁྲུགས་ན་མི་སྐྱེ་སྟེ། དཔེར་ན་གསོལ་གཉིས་ཀྱི་ལས་ལ་གསོལ་བ་མ་བྱས་པར་བརྗོད་པ་
བྱས་པ་ལྟ་བུའོ། །དེ་ཡང་སྔོན་ལ་བརྗོད་པ་བྱས་ཀྱང་དེའི་འཕྲོར་གསོལ་བ་དང་བརྗོད་པ་
ཚང་མ་བྱས་ན་ལས་ཆོགས་སོ། །དོན་མེད་ཀྱི་ཚིག་ལྷག་ན་སྐྱེ་ལ་ཉེས་བྱས། དོན་ལྡན་གྱི་
452
ནས



ཚིག་ལྷག་པ་ལ་སྐྱོན་མེད་དེ། དཔེར་ན་ལུང་དུ་མིང་འདི་ཞེས་བགྱི་བ་འདི་ཞེས་བྱུང་བ་
ལ་འདིར་ཚེ་དང་ ལྡན་ པ་ མིང་འདི་ཞེས་ བགྱི་བ་འདི་ཞེས་འདོན་པ་ལྟ་བུའོ། ། ཚིག་་་་
འཁྲུགས་པས་གོ་བ་ལ་གནོད་ན་ལས་མི་ཆགས་མི་གནོད་ན་ཆགས་སོ། ། དེ་ལྟར་ལས་མི་
ཆགས་པར་ཤེས་ན་བསྐྱུར་ནས་བྱེད་དགོས་པས། དེའི་ཚུལ་ནི་གསོལ་བ་བསྐྱར་དགོས་
ན་བཙུན་པ་དག་ཡང་གསོལ་བ་བགྱིའོ་ཞེས་བརྗོད་ལ་གསོལ་བ་བྱ། བརྗོད་པ་བསྐྱར་
དགོས་ ན། བཙུན་ པ་ དག་ ཡང་ རྗེས་ སུ་ བསྒྲག་ གོ་ ཞེས་ བརྗོད་ ལ་ བརྗོད་ པ་ ཐོན།
གསོལ་བ་དང་བརྗོད་པ་གཉིས་ཀ་བསྐྱར་དགོས་ན་བཙུན་པ་དག་གསོལ་བ་བགྱི་ཞིང་རྗེས་
སུ་ཡང་བསྒྲག་གོ་ཞེས་བརྗོད་ལ་གསོལ་བ་དང་བརྗོད་པ་བྱའོ། །བརྗོད་པ་གསུམ་པའི་
བྱེད་པ་བརྗོད་པ་སྟེ་དེའི་སླད་དུ་ཞེས་པའི་ཚིག་བྱུང་བ་དང་། མཁན་པོས་བསྒྲུབ་བྱ་ལ་
འབྲུ་སྤར་གང་འཐོར་བའི་ཕྱག་ལེན་འགའ་ཞིག་ཀྱང་གདའ། དུས་གོ་བརྗོད་ཚུལ་ལ།
ཉིན་དུས་ཡིན་ན་ཐུར་གྲིབ་ཀྱིས་གཞལ་བར་བྱ་ཞིང༌། དེ་ཡང་སྔ་དྲོའི་གྲིབ་མ་སྐྱེས་བུ་
དང་རྐང་པ་གང་མང་བ་དེ་རྒན། ཕྱི་དྲོ་གང་ཉུང་བ་དེ་རྒན་ནོ། ། དེ་ཡང་ཐུར་མ་སོར་
བཞི་བ་ས་ལ་བཙུགས་ནས་གྲིབ་མ་སོར་བཞི་བྱུང་ན་སྐྱེས་བུ་གཅིག་གི་དུས་སུ་ཁྱེད་ཀྱི་རྒྱུད་
ལ་དགེ་སློང་གི་སྡོམ་པ་ཐོབ་ཅེས་བརྗོད། སོར་གསུམ་བྱུང་ན་རྐང་པ་གསུམ་གྱི་ཞེས་པ་
དང༌། སོར་ལྔ་བྱུང་ ན་ སྐྱེས་ བུ་ གཅིག་ དང༌ རྐང་པ་ གཅིག་ གི་དུས་སུ་ཞེས་ པ་དང་།
སོར་བརྒྱད་བྱུང་ན་སྐྱེས་བུ་གཉིས་ཀྱི་དུས་སུ་ཞེས་པ་སོགས་སྐབས་དང་སྦྱར་ནས་བརྗོད།
མཚན་དུས་ཡིན་ན་ཐུར་གྲིབ་ཀྱིས་མི་འཇལ་བར་སྐར་ཁོངས་ལས་དཔག་ཏེ་བརྗོད་པར་བྱ།
ཉིན་མཚན་གྱི་ཆ་ཉི་ཤུ་རྩ་གཉིས་ནི། བུ་སྟོན་རིན་པོ་ཆེས་མཛད་པའི་དུས་གོའི་ལྷན་
ཐབས་ལས། ཉི་ མ་ རངས་པའི་སུམ་ཆ་སྔ་མ་ལ་སྔ་དྲོ། སུམ་ཆ་བར་མ་ལ་གུང་།
སུམ་ཆ་ཕྱི་མ་ལ་ཕྱི་དྲོ། མཚན་རངས་པའི་སུམ་ཆ་སྔ་མ་ཕྱེད་དུ་བགོས་ནས། ཕྱེད་སྔ་
མ་ལ་ཐུན་དང་པོ། ཕྱེད་ཕྱི་མ་ལ་ཐུན་དང་པོའི་ཕྱེད། སུམ་ཆ་བར་བ་ཕྱེད་དུ་བགོས་
པའི་ཕྱེད་སྔ་མ་ལ་གུང་ཐུན་དང་པོ། ཕྱེད་ཕྱི་མ་ལ་གུང་ཐུན་གྱི་ཕྱེད། སུམ་ཆ་ཐ་མ་
ཕྱེད་དུ་བགོས་པའི་ཕྱེད་སྔ་མ་ལ་ཐུན་ཐ་མ། ཕྱེད་ཕྱི་མ་ལ་ཐུན་ཐ་མའི་ཕྱེད། དེ་ནས་
སྐྱ་རེངས་མ་ཤར་བར་ལ་སྐྱ་རེངས་མ་ཤར་བ་དང༌། སྐྱ་རེངས་ཤར་ནས་རྒྱུ་སྐར་མཐོང་
གི་བར་ལ་སྐྱ་རེངས་ཤར་བ། རྒྱུ་སྐར་མི་མཐོང་བ་ནས་ཉི་མ་མ་ཤར་བར་ལ་ཉི་མ་མ་ཤར་
453



བ། ཉི་མ་ཤར་ནས་ཉིན་གཅིག་གི་བརྒྱུད་ཚེ་མ་སོང་བར་ལ་ཉི་མ་ཤར་བ། ཉིན་གཅིག་
གི་བརྒྱུད་ཆ་སོང་ནས་བཞི་ཆ་མ་སོང་བར་ལ་ཉི་མ་བརྒྱུད་ཆ་ ཤར་བ། དེ་ནས་ཉི་མའི་
བརྒྱུད་ཆ་གཅིག་གི་ཡུན་ལ་ཉི་མ་བཞི་ཆ་ཤར་པ། དེ་ནས་ཕྱེད་ཀྱི་བར་ལ་གུང་ཚིགས་མ་
ཡོལ་བ། དེ་ནས་ཕྱི་སྐེད་ཀྱི་ཕྱེད་ཀྱི་བར་ལ་ཉི་མ་བཞི་ཆ་ལུས་པ། དེ་ནས་ཉིན་གཅིག་
གི་བརྒྱུད་ཆ་ལུས་ཀྱི་བར་ལ་ཉི་མ་བརྒྱུད་ཆ་ལུས་པ། དེ་ནས་ཉི་མ་རི་ལ་མ་འབྱར་བར་ལ་
ཉི་མ་མ་ནུབ་པ། ཉི་མ་རི་ལ་འབྱར་ནས་དམར་ ཐག་མ་ཆོད་ པ་རི་ལ་ཉི་མ་ནུབ་པ།
དམར་ཐག་ཆོད་ནས་སྐར་མ་རགས་པ་མ་ཤར་བར་ལ་རྒྱུ་སྐར་མ་ཤར་བ། དེ་ནས་རྒྱུ་
སྐར་རགས་པ་ཤར་ནས་སྐར་མ་རྫོགས་པའི་དུས་སུ་རྒྱུ་སྐར་རྣམས་ཤར་བ་ཟེར་བ་སོགས་
གང་སྐབས་སུ་བབས་པ་དེ་ཡིན་ཞེས་བརྗོད་པ་ལགས། ཞེས་གསལ་བར་བཀོད་འདུག་
ཀྱང་། འདིའི་ཉི་མ་བརྒྱད་ཆ་ཤར་བ་དང་བཞི་ཆ་ཤར་བ། ཉི་མ་བཞི་ཆ་ལུས་པ་དང་
བརྒྱུད་ཆ་ལུས་ཞེས་པ་ལ། སྔོན་མའི་མཁས་པ་དག་གིས་དཔྱད་རིན་མེད་པར་དགོངས་
ནས་ཞིབ་བཤད་མ་མཛད་འདུག་ཀྱང་དཀའི་གནས་མིན་ཡང་བློ་ལ་འཆར་དཀའ་བ་ཞིག་
འདུག་པས། བློ་ལྡན་རྣམས་ཀྱིས་ངེས་པ་རྙེད་ན་གཞན་ལ་སྤེལ་བའི་ལྗགས་ཀྱི་དབང་པོ་
བསྐྱོད་པར་འཚལ། དེ་ནས་གདམས་ངག་ བརྗོད་ པའི་ སྐབས་ སུ། གསོལ་བ་དང་
བཞིའི་ལས་མི་གཡོ་བ་བཞག་པར་མི་འོས་པ་ཞེས་པའི་མི་གཡོ་བ་ནི་ལས་མ་འཁྲུགས་ཤིང་
མ་ནོར་བའི་དོན་དང་། བཞག་པར་མི་འོས་པ་ནི་ལས་འདི་བྱ་བར་མི་འོས་ཞེས་གཞན་
གྱིས་ བཀག་ པ་ མེད་ པའི་ དོན་ ནོ། ། ཆོ་ གའི་ ཚིག་ གཞན་ རྣམས་ ནི་ གོ་ བར་ ཟད་ ལ།
མཇུག་ཏུ་བཀའ་དྲིན་ཆེ་ཞེས་བརྗོད་པ་ལ་བཤད་པ་མེད་ཀྱང་ཕྱག་ལེན་ཡིན། བུ་སྟོན་
ཐམས་ཅད་མཁྱེན་པའི་ལས་ཆོག་ཞུ་དག་ཕེར་བར་ཡོད་ཅིང་། ལྕང་སྐྱ་རིན་པོ་ཆེས་ཆོ་
ག་དངོས་གཞིའི་སྐབས་སུ་ལས་ཆོག་རྣམ་རྒྱལ་གསེར་མདོག་སྒྲ་ཇི་བཞིན་པར་བླངས་ཤིང་།
ལས་ཆོག་རྣམ་རྒྱལ་གསེར་མདོག་གི་ཚིག་རང་ལ་གོང་དུ་བཤད་པ་ལྟར་གྱི་ཚིག་སྐྱོན་རེ་
གཉིས་བྱུང་ བ་ ནི་ ཕྱི་ མོ་ མ་ དག་ པས་ ལན་ པར་ སེམས་ ཏེ། ལས་ ཆོག་ དེ་ ཉིད་ ལས།
འདིའི་དངོས་བསྟན་ གྱི་ བསྡུ་ཚུལ་རྣམས། གཞུང་ལུགས་ བཅུ་བ་དངོས་གྲུབ་དཔལ་
འབར་གྱི་ཡིག་ཆ་གསལ་བ་འཚམ་པར་གོ་བས་ཅུང་ཟད་ལས་ཕྲི་བསྣན་མ་དགོས་ཤིང་ཞེས་
གསུངས་པས་ཤིས་སོ། །སྨྲས་པ། རང་བཞིན་དག་པའི་འབོགས་ཆོག་ཨཱ་དང། ། ཟོམ་
454



འཇོག་ ཟེར་སྒྲོས་རྡུལ་ གྱིས་སྦགས་པ་དག། རྣམ་དཔྱོད་དར་ གྱིས་ལན་ མང་ཕྱིས་པ་
འདིར། །མན་ངག་འབུམ་གྱི་གཟུགས་བརྙན་ཅི་ཡང་འཆར། །ཚུལ་འདི་དད་པའི་འཛུམ་
བག་དང་ལྡན་ཞིང་། ། རྣམ་དཔྱོད་ལང་ཚོས་སྒེག་པའི་ན་ཆུང་དག༑ ཐོས་འཛིན་རྒྱུན་
དུ་སྤུད་ཚེ་གཞན་དག་ལས། །ཁྱད་པར་ཐོན་པའི་སྐལ་བ་སྦོམ་པོར་འགྱུར། །ཚོང་འདུའི་
འོ་མ་ཆུ་ཡིས་མ་བསླད་ཀྱང་། །སྐྱོན་ཅན་ཉིད་དུ་ཀུན་གྱིས་བརྩི་བ་ལྟར། །ཁོ་བོས་བཤད་
ལ་ཡིད་རྟོན་མི་རིགས་ཀྱང་། །རྒྱབ་བརྟེན་ལུང་ལ་ཚད་མར་མི་བྱེད་སུ། །འདི་ནི་བརྒྱ་ལ་
བསོད་ནམས་མཐུ་དཔལ་ལས། །མ་ནོར་མ་འཁྲུལ་ཆོ་ག་བྱེད་འདོད་པའི། ། ཕྱོགས་རིས་
སྤངས་པའི་ཡིད་ཅན་འགའ་སྲིད་ན། ། དེ་ཡི་དོན་དུ་འགྱུར་རོ་སྙམ་ནས་བཀོད། །གངྒཱའི་
རྡུལ་ཕྲན་དག་ཀྱང་ཆེས་ཉུང་ངུའི། ། གྲགས་ ལ་འཇུག་བཟོད་རྣམ་དཀར་ ཅི་ མཆིས་་་་
པས། ། ལུས་ཅན་མཐའ་དག་བཤེས་གཉེན་རྗེས་བཟུང་ནས། །མ་ནོར་ཐར་བའི་ལམ་ལ་
འཇུག་པར་ཤོག། ལེགས་པར་བཤད་པའི་གསེར་གྱི་ཐུར་མ་འདིས། །བློ་མིག་རབ་རིབ་
ལིང་ཐོག་ཡོངས་བསལ་ཞིང་། ། སྐྱོན་བྲལ་ཤེས་རབ་མིག་གིས་ཆོས་རྣམས་ཀྱི། ། གནས་
ལུགས་ཇི་བཞིན་མ་འདྲེས་མཐོང་བར་ཤོག། ཅེས་སོ་ཐར་སྡོམ་པ་འབོགས་ཆོག་གི་ལྷན་
ཐབས་ལེགས་བཤད་གསེར་ཐུར་ཞེས་བྱ་བ་འདི་ནི་༧/ལྷ་ལྡན་སྨོན་ལམ་ཆེན་མོའི་གྲྭ་སྐོར་བ་
ཨ་ལག་ཤ་ངག་དབང་བསྟན་དར་གྱིས་བྲིས་པའོ། ། ཨོཾ་སྭཱ་སྟི། ཉི་མའི་བརྒྱུད་ཚ་ཞེས་
སོགས་ལ། ། མཁས་རྣམས་ ལྗགས་དབང་བསྐྱོད་འཚལ་ཞེས། །ཁོ་བོས་སྨྲ་བར་ཨོར་ཏུ་
སུའི། །བཀྲ་ཤིས་ཆོས་གླིང་མཁན་པོ་ནས། །གཞན་དག་སྨྲ་ཞེས་སྐུལ་ཅི་དགོས། །དེ་བས་
ཁྱོད་ཀྱིས་སྨྱོས་ཤིག་ཅེས། །གསུང་གིས་བསྐུལ་མ་བྱུང་བ་ལྟར། །ཇི་ལྟར་ནུས་ཚོད་བཤད་
པར་བྱ། ། དེ་ཡང་དུས་གོ་བར་བྱེད་པའི་སྐབས་འདིར། ནམ་མཁའི་ལམ་ཆ་བརྒྱད་དུ་
བགོས་ནས་ཆ་རེ་རེ་ལ་ བརྒྱུད་ ཆ་དང་ཆ་གཉིས་གཉིས་ སྡོམ་ པ་ལ་ བཞི་ཆའི་ཐ་སྙད་་་་
བཏགས་ཤིང་། དེ་ལྟ་བུ་བརྒྱད་ཆའི་དང་པོར་ཉི་མ་ཤར་བའི་ཡུན་ལ་ཉི་མ་ཤར་བ་དང་།
གཉིས་པའི་ཡུན་ལ་བརྒྱུད་ཆ་ ཤར་བ་དང་། གསུམ་པའི་ཡུན་ལ་བཞི་ཆ་ཤར་བ་ཞེས་བྱ་
སྟེ། མཁའ་ལམ་ཆ་བཞིར་བགོས་ པའི་ཆ་གཅིག་ཡིན་ པའི་ཕྱིར་ དང་། ཆ་བཞིར་་
བགོས་པའི་ཆ་གཉིས་པ་ཡང་ཡིན་པའི་ཕྱིར་རོ། །བཞི་བའི་ཡུན་ལ་གུང་ཚིགས་མ་ཡོལ་བ་
དང་། དེ་ནས་བརྒྱུད་ཆ་ལྔ་བ་དང་དྲུག་པ་གཉིས་ཀྱི་ཡུན་ལ་ཉི་མ་བཞི་ཆ་ལུས་པ་ཞེས་
455



བྱའོ། །དེ་ཡང་ཡིན་ཏེ། དེའི་འཕྲོ་ན་མཁའ་ལམ་ཆ་བཞིར་བགོས་བའི་ཆ་གཅིག་ལུས་
པའི་ཕྱིར། བརྒྱད་ཆ་བདུན་པའི་ཡུན་ལ་ཉི་མ་བརྒྱད་ཆ་ལུས་པ་ཞེས་བྱ་སྟེ། དེའི་འཕྲོ་
ན་ཆ་བརྒྱད་དུ་བགོས་པའི་ཆ་གཅིག་ལུས་པའི་ཕྱིར། དེ་ནས་བརྒྱད་ཆ་བརྒྱུད་པའི་ཡུན་
ལ་ཉི་མ་མ་ནུབ་པ་ཞེས་བྱའོ། །མདོར་ན་ཉིན་མཚན་གྱི་ཆ་ཉེར་གཉིས་བརྗོད་པའི་སྐབས་
འདིར་ནམ་མཁའི་ལམ་ཆ་བརྒྱད་དུ་བགོས་པའི་ཆ་བརྒྱད་པོ་ཐམས་ཅད་ལ་ཉི་མས་བགྲོད་
ཚུལ་མི་བརྩི་བར་ཆ་ལྔ་བ་དང་དྲུག་པ་གཉིས་ལ་ཐུན་མོང་དུ་ཉི་མ་བཞི་ཆ་ལུས་པའི་ཐ་སྙད་
གཅིག་བཏགས་པ་ཡིན་པས་ཆ་བདུན་བརྩི་བར་བྱ་ཞིང་། གལ་ཏེ་ཆ་བརྒྱུད་ཀ་བརྩིས་ན་
ཉིན་མཚན་གྱི་ཆ་ཉེར་གསུམ་དུ་ཡང་འགྱུར་རོ། །དེས་ན་བརྒྱད་ཆ་དང་པོར་ཉི་མ་ཤར་
བའི་ཡུན་ལ་བརྒྱུད་ཚ་ཤར་བ་མི་ཟེར་བར་ཉི་མ་ཤར་བ་ཞེས་བྱ་ཞིང་། དེ་ནས་བརྒྱད་ཆ་
གཉིས་པར་ཉི་མ་ཤར་བའི་ཡུན་ལ་གཞི་ནས་བརྒྱུད་ཆ་ ཤར་བའི་ཐ་སྙད་བཏགས་པ་ཡིན་
པས་རིགས་པའི་གནད་ཕྲ་མོ་འདི་མ་གོ་བར་བརྒྱུད་ཆ་དང་པོའི་ཡུན་ལ་བརྒྱད་ཆ་ ཤར་
བར་ཁས་བླངས་ན་གོང་འོག་བསྒྲིག་དཀའ་བར་འགྱུར་རོ། ། ཐ་སྙད་འཁྱོག་པོ་དེ་ལྟར་
མཛད་དགོས་པ་ནི། དཔེར་ན་ཐུར་མ་སོར་བཞི་བའི་གྲིབ་མ་ལ་སྐྱེས་བུ་དང་། སོར་
གང་གི་གྲིབ་མ་ལ་རྐང་པའི་ཐ་སྙད་མཛད་པ་བཞིན་འདིར་ཡང་ཆོས་འདི་བ་ལས་ཕྱི་རོལ་
ཏུ་ གྱུར་པ་དག་ ལ་ གསང་གཏམ་དུ་བྱས་པར་མངོན་ནོ། ། འདི་ལས་ཀྱང་གོ་བདེ་བའི་
ཐབས་སུ་རེའུ་མིག་ཏུ་བསྟན་ན་འདི་ལྟར།
བཞི་ཆ་དང་པོ།
བཞི་ཆ་གཉིས་པ།
བརྒྱུད་ཆུ་
ཉི་མ་ཤར་བ
བརྒྱུད་ཆ
ཉི་མ་བརྒྱུད་ཆ་ཤར་བ།
བརྒྱུད་ཆ་ } བརྒྱད་ཆ་
ཉི་མ་བཞི་ཆ་ཤར་བ| གུང་ཚིགས་མ་ཡོལ་བ་
བཞི་ཆ་གསུམ་པ།
བཞི་ཆ་བཞི་པ།
བརྒྱུད་ཚ
ཉི་མ་བཞི་ཆ་ལུས་པ |
བརྒྱུད་ཚ
ཉི་མ་བཞི་ཆ་ལུས་པ།
བརྒྱུད་ཚོ
ཉི་མ་བརྒྱུད་ཆ་ལུས་པ།
བརྒྱུད་ཆ
ཉི་མ་མ་ནུབ་པ་
456



ཉི་མ་བརྒྱད་ཆ་བཞི་ཆ་སོགས་ཀྱི་ཐ་སྙད་འདི་ཉི་མའི་དཀྱིལ་འཁོར་ནམ་མཁའི་ལམ་དུ་
ཤར་བ་ལ་བྱེད་ཀྱི་སྤྱིར་ཉིན་དུས་ཙམ་ལ་མི་བྱའོ། །ཉིན་མཚན་གྱི་ཆ་ཉེར་གཉིས་བརྗོད་
ཅེས་པ་འདི་ལ་འདུལ་བ་རང་སྐད་ལ་གྲགས་པའི་ཉིན་དུས་བཅུ་གསུམ་དང༌། མཚན་
དུས་དགུ་ཡོད་ཅིང་། དེའི་སྐྱ་རེངས་ཤར་བ་ཉིན་དུས་སུ་གཏོགས་ཏེ། དུས་འབྲེལ་གྱི་
ལྟུང་བའི་སྤང་ལྟུང་བྱུང་བ་ལ་སྐྱ་རེངས་ཤར་བ་ཡན་ལག་ཏུ་སྨོས་པའི་རྒྱུ་མཚན་ཡོད་པའི་
ཕྱིར། ཉི་མའི་དམར་ཐག་ཆོད་པ་མཚན་དུས་སུ་གཏོགས་ཏེ། ཐུན་ཚོད་དུ་རུང་བའི་
སྨན་གནང་བཀག་གིས་ཤེས་ནུས་པའི་ཕྱིར། འདིར་ཡང་སྨྲས་པ། ཆེན་པོའི་བློ་གྲོས་
ཡུལ་ལས་འགོངས་ གྱུར་ པའི། ། དགོངས་ དོན་ རྫོགས་ པར་ ཇི་ བཞིན་ མི་ སྤོབས་ ཀྱང་།
གཞན་གྱིས་བསྐུལ་ཚེ་ཅུང་ཟད་སྐབས་ཕྱེ་འདི། །བདག་འདྲ་འགའ་ལ་ཕན་པར་མི་འགྱུར་
ཅི། ། ཐོས་པའི་སྐྱ་རེངས་ལྷུན་པོའི་ཕག་ཏུ་ལུས། ། མཁས་མིང་ཉི་མ་ ཤར་རིར་མ་ཚེས་
པར། །ལེགས་བཤད་པད་མོ་འབྱེད་པར་རློམ་པ་འདི། །མ་བརྟག་བབ་ཅོལ་སྤྱི་བརྟོལ་ཆེ་
ན་འང་། །ལྗོན་ཤིང་སོགས་ལས་ཆོས་ཀྱི་སྒྲ་བྱུང་བ། །རྒྱལ་བའི་འཕྲིན་ལས་ཡིན་པར་གླེང་
བ་བཞིན༑ །འདིར་ཡང་སྨྲ་བྱེད་ཅུང་ཟད་གཡོ་བ་ཡང་། །བླ་མ་དམ་པའི་བྱིན་མཐུ་ཁོ་
ནར་ངེས། ། དེ་ལྟ་ན་ཡང་ ཐམས་ཅད་ མཁྱེན་ མིན་པས། ། འགལ་འཁྲུལ་ནོངས་རིགས་
བདག་བློ་མཐུ་ཆུང་བའི། །སྐྱོན་དུ་མཐོང་ནས་སླར་ཡང་མཁས་པ་དག། ལེགས་བཤད་
གསར་བས་འདི་ཡང་དབྱེ་བར་རིགས། །འོན་ཀྱང་ཟབ་བརླིང་གསུང་རབ་རྒྱ་མཚོའི་
མཐའ། །ཐོས་ནོར་ཕྱུག་པའི་དེད་དཔོན་ལས་གཞན་པའི། །ཚིག་ལ་འཆེལ་བའི་གོ་རྒྱུས་
བཀྲེན་པ་དག། བགྲོད་པར་ཆས་ཀྱང་རེ་ཞིག་ངལ་བའི་ལས། ། ཚུལ་འདིར་སུག་ལས་
བསྟེན་པ་ལས་བྱུང་བའི། །རྣམ་དཀར་ཚོགས་ལས་སྐྱེ་དགུའི་ཡིད་མུན་ཚོགས། །ཡེ་ཤེས་
སྣང་བ་གཅིག་གིས་ཁྱབ་བྱེད་པའི། །རྒྱལ་བའི་གོ་འཕང་བདེ་བླག་ཐོབ་གྱུར་ཅིག། ཅེས་
པ་འདི་ནི་མཁས་བཙུན་བཟང་པོའི་རྒྱན་གྱིས་མཛེས་པའི་ཨོར་ཏུ་སུའི་བཀྲ་ཤིས་ཆོས་གླིང་
གི་མཁན་པོ་འཇམ་དཔལ་རྒྱ་མཚོ་ནས། ཚུལ་འདི་ལ་ཁྱོད་རང་གིས་གོ་ཚོད་ཀྱི་བཤད་པ་
ཞིག་གྱིས་ཤིག་ཅེས་གསུངས་པ་དང་དུ་བླངས་ཏེ་སླར་ཡང་རབ་འབྱམས་པ་ངག་དབང་
བསྟན་དར་གྱིས་སྨྲས་པའོ། ། འདིས་ཀྱང་བློ་བཟང་རྒྱལ་བའི་བསྟན་པ་རིན་པོ་ཆེ་
ཕྱོགས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། བཀྲ་ཤིས་ བདེ་
ལེགས་ཤོག ཅེས་པ་འདི་ནི་སྐུ་འབུམ་བྱམས་པ་གླིང་དུ་དཔར་དུ་བསྒྲུབས་པའོ། །
457



༄༅། །མ་བྱིན་ལེན་གྱི་ཕམ་པའི་རིན་ཐང་གི་ཚད་
བཤད་པ་འཁྲུལ་སྤོང་མཁས་པ་དགྱེས་བྱེད་མཆོད་ཡོན་
རྣམ་དག་ཅེས་བྱ་བ་བཞུགས་སོ། །
ཐམས་ཅད་མཁྱེན་པ་ལ་ཕྱག་འཚལ་ལོ། །བདེར་གཤེགས་ངག་གི་གསང་བ་ཀུན་ལ་
དབང་། ། གང་གི་མཚན་ཙམ་བློ་ལྡན་ཐོས་འཛིན་དུ། །ལན་ཅིག་ལྟུང་བས་སྐལ་བཟང་
སྦྱིན་པའི་དཔྱིད། །བཤེས་གཉེན་དམ་པས་རྟག་ཏུ་ཤིས་པས་སྐྱོངས། །མཚན་དཔའི་གཟི་
བྱིན་འགྲོ་བའི་བླ་ན་འབར། །དམ་པའི་ཆོས་སྒྲ་གཡས་འཁྱིལ་དབྱངས་སུ་བསྒྲག། ཟག་
མེད་ཐུགས་ཀྱིས་ཤེས་བྱའི་ཚད་འཇལ་བའི། ། བཅོམ་ལྡན་ ཤཱཀྱ་ཐུབ་པ་ཆེན་པོ་རྒྱལ། །
ཐུབ་ པ་ མཆོག་ གིས་ ཇི་ བཞིན་ བཀའ་སྩལ་ བའི། ། བཅས་ པའི་ མཚམས་ཀྱི་རྒྱུ་ལས་ མི་་་
འགོངས་ པར ། ལུང་རིགས་དུ་ མས་ འདུལ་ གཞུང་འགྲེལ་ མཛད་པའི། ། ཐུབ་བསྟན་་་་
གསལ་བྱེད་རྣམས་ལ་སྙིང་ནས་ རངས། ། སྔོན་བྱོན་མཁས་པའི་རུས་ སྦལ་ལྕེ་དབང་་་་་
བོས། །གནང་བཀདགུ་དཀའ་གནས་འོ་མ་ཀུན་མྱོང་ཡང་། ། རྫས་ཀྱི་རིན་ཐང་བརྩི་ཚུལ་
རྙོག་ཆུ་འདི། །བ ཏུང་རིན་མེད་ཅེས་བཏང་སྙོམས་སུ་བཞག་གོ། །བདག་གི་རྣམ་དཔྱོད་
ནོར་བུ་ཀེ་ཏ་ཀས། ། རྙོག་མ་གང་དེ་ལེགས་པར་བགྲུངས་བྱས་ནས། །ལེགས་པར་བཤད་
པའི་མཆོད་ཡོན་གཙང་མའི་ཆབ། །དེང་འདིར་སྦྲེང་ངོ་མཁས་རྣམས་འདིར་འདུས་ཤིག།
དེ་ལ་འདིར་མ་བྱིན་ལེན་གྱི་ཕམ་པའི་རིན་ཐང་གི་ཚད་བཤད་པར་བྱ་བ་ལ་གསུམ། ཞོ་
སྲང་གི་ཚད་བཤད་པ་དང་། རིན་ཐང་གི་ཚད་བཤད་པ་དང་། རང་གི་ལུགས་རྣམ་
པར་གཞག་པའོ། །དང་པོ་ལ་ཡང་གསུམ། ཞོ་སྲང་སྤྱིའི་རྣམ་གཞག་དང་། འཕགས་
ཡུལ་གྱི་ཞོ་སྲང་གི་ཚད་དང༌། བོན་ཀྱི་ཞོ་སྲང་གི་ཚད་དོ། །དང་པོ་ནི། རིན་ཐང་གི་
ཚད་ལ་མཁས་པ་རྣམས་ཞལ་འཆམ་པོ་མི་འདུག་པ་དེ་ནི་རྒྱ་བོད་ཀྱི་ཞོ་སྲང་གི་ ཚད་མ་
བཤད་པས་ལན་པར་འདུག་པས་དེ་བཤད་པར་བྱ་བ་ལ། གང་གཞལ་བར་བྱ་བའི་རྫས་
ཐོག་མར་ཞེས་དགོས་ཤིང་། རྫས་དེ་ཡང་གང་ཞེ་ན། རྒྱ་གར་པ་དང་བོད་དག་གིས་
458



ར་རུ་མགོ་ནག་དང་ནས་དང་འབྲས་འབྲུ་ལ་སོགས་པས་ཞོ་སྲང་གི་ཚད་གཞལ་
བ་བྱ་བ་ཡིན་ཞིང་། དེ་བཞིན་དུ་རྒྱ་ནག་གིས་ཀྱང་ཁྲེའམ་དྲུས་མས་གཞལ་བར་མངོན་
ཞིང་། རྫས་དེ་དག་གི་ཐ་སྙད་ཀྱང་། འཆི་མེད་མཛོད་ལས། ཀུཉྫ་ལྔ་ལོགས་མ་ཤ་ཀ།
དེ་དག་བཅུ་དྲུག་ཞོ་གཉིས་ཏེ། །ཞེས་པ་ལྟར་ཀུཉྫ་ཞེས་བྱ་བ་དང་། འདུལ་བ་མདོ་རྩ་བ་
ལས། ཀ་ཀོ་ནི་བཞི་ལ་མ་ཤ་ཀའོ། །ཞེས་པ་ལྟར་ཀ་ཀ་ནི་ཞེས་བྱ་བ་དང་། མདོ་རྩ་
བའི་འགྲེལ་བ་ཉིད་ཀྱི་རྣམ་བཤད་ལས། མ་ས་སེ་བ་བརྒྱུད་ཅེས་བྱ། ཞེས་པ་ལྟར་སེ་བ་
ཞེས་བྱ་བའི་ཐ་སྙད་མཛད་དོ། །འོ་ན་དེ་ལྟ་བུ་ཀུཉྫ་དང་ཀ་ཀ་ནི་དང་སེ་བ་ཞེས་པ་དེ་གང་
ཡིན་ཞེ་ན། གཞུང་གཞན་ན་དེའི་ངོས་འཛིན་གསལ་པོ་ཡོད་ལས་ཆེ་ཁོ་བོའི་མིག་དཀྱུས་
ཐུང་གིས་མཐོང་བ་ནི། ལྔ་བ་ཆེན་པོའི་ལས་ཆོག་གསེར་མདོག་རྣམ་རྒྱལ་དུ་ལོ་ཙཱ་བ་
རིན་ཆེན་ཆོས་སྐྱོང་བཟང་བོས་བསྩལ་པའི་དྲིས་ལན་གྱི་ཚིག་དྲངས་པ་ལས། ཀ་ཀ་ནི་
ཞེས་པ་ནི། ཀུལྔ་ཞེས་བྱ་བ་དམར་རུ་མགོ་ནག་གི་མིང་ཡིན། བཞི་ལ་མ་ཤ་ཀ་ཞེས་བྱ་
བ་གསེར་སེ་བ་དེ་ཡིན། ལྔ་ཉིད་རིན་ཐང་གི་ཁྱད་པར་ཞེས་བྱ་བ་གསེར་སེ་བ་བཅུ་ཀཎ་
པ་ཎའི་བཞི་ཆ་ཡིན། འཆི་མེད་མཛོད་ལས། ཀུལྔ་ལྔ་སོགས་མ་ཤུ་ཀ། དེ་དག་བཅུ་
དྲུག་ཞོ་གཉིས་ཏེ། །ཞེས་བྱུང་བའང་འདི་དང་དོན་གཅིག དེས་ན་ཀརྞ་པ་ཎ་ཞེས་བྱ་
བ་འགྲོན་བུ་སྟོང་དྲུག་བརྒྱའི་རིན་ཐང་གི་ཚད་དེ་གསེར་ཞོ་དོ་ཡིན། དེའི་བཞི་ཆ་གསེར་
ཞོ་ཕྱེད་ནི་འགྲོན་བུ་བཞི་བརྒྱའི་རིན་ཐང་གི་ཚད་ཡིན། ཀ་ཀ་ནིའམ་པུཎྜི་ཀའམ་ཀུཉྫ་
ཞེས་བྱ་བ་དེ་ནི་དམར་རུ་མགོ་ནག་ཡིན་ཞེས་བྱུང་བ་འདི་ཁོ་ན་ལགས་ཤིང༌། གསུང་
འདི་ནི་མདོ་རྩ་བ་ལས། ཀ་ཀ་ནི་བཞི་ལམ་ཤ་ཀའོ། །ལྔ་ཉིན་ནི་ཀརཱུ་པ་ཎའི་བཞི་ཆའི་
དཔེ་ཡིན་ནོ། །གང་ན་དེའི་ཚིགས་ཉི་ཤུ་ཡིན་པ་དེ་ལ་བརྟེན་ནས་སོ་ཞེས་པའི་འབྲུ་འགྲེལ་
ཡིན་པས་འདུལ་བའི་སྐབས་སུའང་ཤིན་ཏུ་འབྲེལ་བས་དེས་ན་ལོ་ཙཱ་བའི་གསུང་གཞིར་
བཞག་བཤད་པར་བྱ་བ་ལ། ཀུཉྫ་ཞེས་པ་དང་ཀ་ཀ་ནི་ཞེས་པ་ནི་སྲན་མ་དམར་རུ་སྟེ།
དེ་ཡང་ཕྱེད་ནག་ཅིང་ཕྱེད་བྱིའུ་ལྟར་དམར་པའི་སྲན་ཆུང་གི་རིགས་ཏེ། འདི་ལ་གསོ་
དཔྱད་པ་དག་གིས་མདའ་རྒྱུ་ཟེར་བ་དེ་ཡིན་ནོ། །སེ་བ་ཞེས་པ་ནི་དམར་རུ་ལ་སོགས་པས་
གཞལ་བར་བྱ་བའི་ལྗིད་ཚད་ཞིག་གི་མིང་ཡིན་གྱི་དམར་རུ་སོགས་ལས་ལོགས་སུ་མེད་
དོ། །དེ་ཡང་སེ་བ་གཅིག་གི་ཚད་ནི་དམར་རུས་གཞལ་ན་དམར་རུ་ཆ་ཤོས་གཅིག་གམ་
453



ཆུང་ཚད་གཉིས་ཀྱི་ཚད་དང་མཉམ། ནས་འབྲུས་ གཞལ་ན་ནས་འབྲུ་གསུམ་མམ་་་
བཞིའི་ཚད་དང་མཉམ། འབྲས་ འབྲུས་ གཞལ་ན་འབྲས་འབྲུ་དྲུག་ཡན་གྱི་ཚད་དང་
མཉམ་པ་ཞིག་ཡིན་ནོ། །དེ་ལྟར་སེ་བ་གང་གི་ཚད་དམར་རུ་གཉིས་ཀྱི་ཚད་ལ་བྱས་པ་འདི་
འཐད་པར་སེམས་ཏེ། བཻ་ཌཱུར་གཡའ་སེལ་དུའང༌། དམར་དུ་འམ་ཀ་ཀི་ནི་གཉིས་ལ་
སེ་བ། དེ་ཉི་ཤུ་ལ་ཞོ། ཞོ་བརྒྱད་ལ་སྲང་གང་ཞེས་གསུངས་པ་དང་ཤིན་ཏུ་མཐུན་པའི་
ཕྱིར། དེ་ལྟ་བུ་སེ་བ་གང་གི་ཚད་རྒྱ་ཐུར་ལ་གདེགས་ན་རྒྱའི་སྤུན་གང་གི་ཕྱེད་ལོངས་
པར་མྱོང་བས་གྲུབ་པས། དེས་ན་དམར་རུ་བཞིའི་ལྗིད་ཚད་ལ་སེ་བ་དོ་དང་། སེ་བ་
དོ་ལ་རྒྱ་ནག་གི་ཧྥུན་གང་དང་བོད་ཀྱི་སྐར་མ་གང་ཡོད་ཅེས་ཁོ་བོས་སྨྲས་པ་ཡིན་ནོ། །
གཉིས་པ། འཕགས་ཡུལ་གྱི་ཞོ་སྲང་ནི། འཆི་མེད་མཛོད་ལས། ཀུཉྫ་ལྔ་སོགས་མ་
ཤ་ཀ དེ་ཉིད་བཅུ་དྲུག་ཞོ་གཉིས་ཏེ། །ཞེས་པ་དང༌། ཤ་ལི་ཧོ ཏྲ་ལས། འོལ་མ་སེ་
བཞི་མ་ཤ་ཡིན། །དེ་བཞི་ལ་ནི་ཤ་ན་སྟེ། །དེ་བཞི་ལ་ནི་སུ་ཝ་ན། ། དེ་གཉིས་ཞོ་གཉིས་
ཞེས་བྱའོ། ། ཞེས་པ་དང༌། གཞན་ཡང་འགྲེལ་བ་ཟླ་ཟེར་ལ་སོགས་པ་སྨན་གྱི་གཞུང་
ནས་བཤད་པ་སྣ་ཚོགས་ཡོད་ཅིང་། འདུལ་བའི་སྐབས་སུ་ཉེ་བར་མཁོ་བ་ནི། མདོ་རྩ་
བའི་རྣམ་བཤད་ལས། མ་ས་སེ་བ་བརྒྱད་ཅེས་བྱ། །མ་ས་བརྒྱུད་ལ་ཞོ་གཅིག་འདོད། ༈
གསེར་ཞོ་གཅིག་ཅེས་རབ་ཏུ་བརྗོད། ། གསེར་ཞོ་བརྒྱད་ལ་སྲང་གཅིག་གོ། ཞེས་དང་།
འགྲེལ་ཆུང་ཡོན་ཏན་འོད་མར་གྲགས་པ་ལས། དངུལ་སྲང་གཅིག་ལ་གེ་དེར་ལྔ། ། གེ་
དེར་གཅིག་ལ་ཀའུ་ནི་བཞི། །ཀའུ་ནི་གཅིག་ལ་པ་ཎ་བཅུ་དྲུག པ་ཎ་གཅིག་ལ་འགྲོན་
བུ་བརྒྱད་ཅུ། འགྲོན་བུ་ཉི་ཤུ་ལ་ཀ་ཀ་ནི་གཅིག ཀ་ཀ་ནི་བཅུ་དྲུག་ལ་འགྲོན་བུ་སུམ་
བརྒྱ་ཉི་ཤུ་སྟེ་དངུལ་ཞོའི་བརྒྱད་ཆ་གཅིག་ཡོད་དོ། །ཞེས་གསུངས་པ་ལྟར་གྱི་ཞོ་ཆ་བརྩི་
དགོས་ཤིང་། འགྲེལ་བ་དེ་གཉིས་ཀྱི་དང་པོ་ལ་གསེར་ཞོ་དང་གཉིས་པ་ལ་དངུལ་ཞོའི་
ཐ་སྙད་མཛད་ཀྱང་ཞོ་ཚད་ནི་མཉམ་པ་ཡིན་ཏེ། གཉིས་ག་སེ་བ་རེ་བཞིའི་ཚད་དང་
མཉམ་པར་འདྲ་བའི་ཕྱིར་རོ། །འགྲེལ་ཆུང་ལས་བཤད་པའི་དངུལ་སྲང་གཅིག་གི་བཅུ་ཆ་
གཅིག་ལ། གེ་དེར་ཕྱེད། ཀའུ་ནི་ཉིས། པ་ཎ་ སོ་གཉིས། ཀ་ཀ་ནི་བརྒྱ་ཉེར་
བརྒྱུད་ཡོད་ཅིང་། འདི་ཉིད་སེ་བས་གཞལ་ན་ཀ་ཀ་ནིའམ་དམར་རུ་གཉིས་གཉིས་ལ་སེ་
བ་གཅིག་ཏུ་བརྩི་བས་སེ་བ་རེ་བཞི་ཐོབ་པ་དེ། འགྲེལ་ཆུང་ལས་བཤད་པའི་དངུལ་ཞོ་
460



གང་གི་ཚད་ཡིན། ཞོ་ཆ་དེ་ཉིད་སླར་ཡང་བརྒྱད་དུ་བགོས་པའི་བརྒྱད་ཆ་གཅིག་ལ་
དམར་རུའམ་ ཀ་ཀ་ནི་བཅུ་དྲུག་བྱུང་བ་དེ་ལ་འགྲེལ་ཆུང་ལས་བཤད་པའི་དངུལ་ཞོའི་
བརྒྱུད་ཆ་ཞེས་བྱ་སྟེ། དེ་ཉིད་ལས། ཀ་ཀ་ནི་བཅུ་དྲུག་ལ་འགྲོན་བུ་སུམ་བརྒྱ་ཉི་ཤུ་སྟེ་
དངུལ་ཞོའི་བརྒྱུད་ཆ་གཅིག་ཡོད་དོ་ཞེས་གསུངས་པའི་དགོངས་པ་ཡིན་པའི་ཕྱིར་རོ། །
མདོར་ན་དེ་ ཐམས་ཅད་ཀྱི་བརྩི་གཞི་ཀ་ཀ་ནི་ཡིན། ཀ་ ཀ་ནི་དང་སྲན་མ་དམར་རུ་
གཉིས་དོན་གཅིག འགྲེལ་ཆུང་ལས་བཤད་པའི་དངུལ་ཞོའི་བརྒྱུད་ཆ་ལ་ཀ་ཀ་ནའམ་
དམར་རུ་བཅུ་དྲུག་ཡོད་སེ་བ་བརྒྱད་ཡོད་དོ། །ད་ནི་ཡུལ་མ་ག་དྷའི་སྲང་ཚད་བརྗོད་པར་
བྱ་སྟེ། མ་གདྷའི་བྲེའུ་ཆུང་གང་ལ་འ བྲས་འབྲུ་ཡ་ཁྱོར་བདུན་ཡོད་དེའི་ལྗིད་ཚད་ལ་མ་
ག་དྷའི་སྲང་བཅུ་དྲུག་ཡོད་པ་ཡིན་ཏེ། གཞི་འགྲེལ་ལས། འབྲས་ཐུག་པོ་ཆེ་བགྲུས་མ་
སྐམ་པོ་མ་གདྷའི་བྲེའུ་ཆུང་གང་ལ་མ་ག་དྷའི་ སྲང་བཅུ་དྲུག་ཡོད། མ་ག་དྷའི་སྲང་
གཅིག་ལ་བོད་ཀྱི་དོ་ཡོད་དོ། །སྲང་ཚད་དུ་བརྩི་ན་ནི་སུམ་ཅུ་རྩ་གཉིས་ཡོད། ཕུལ་ཚད་
དུ་བརྩེ་ན་བདུན་ཕུལ་དོ་དང་ཁྱོར་བ་གང་ཡོད་་དོ། །ཞེས་གསུངས་པའི་ཕྱིར། འདིའི་
བདུན་ཕུལ་ཞེས་ པ་ཁྱོར་བ་ཉེར་གཅིག་བདུན་དུ་བགོས་ པའི་ ཆ་གཅིག་ གི་ མིང་ངོ༌། །
མདོར་ན་མ་ག་དྷའི་བྲེ་ཆུང་གཅིག་གི་ནང་དུ་འབྲས་འབྲུ་ཡ་ཁྱོར་བདུན་ཤོང་ཞིང་དེའི་
ལྗིད་ཚད་ལ། མ་ག་དྷ་རང་གི་སྲང་བཅུ་དྲུག་ཡོད་པར་བཤད་པས། ད་ན་ཡུལ་དུས་
འདི་དང་བསྟུན་ནས་དེའི་ཚད་བཙལ་བར་བྱ་བ་ལ། མི་ སོ་ སོའི་ལག་པ་ཆེ་ཆུང་མི་
སྟོབས་ཤིང་། ཁྱོར་བར་འབྲས་འབྲུ་སྤུངས་ཚོད་ཀྱང་མི་འདྲ་བའི་དབང་གིས་ཞིབ་རྩིས་
གདབ་དཀའ་ཡང་། ཞིབ་ཁུལ་གྱིས་བརྩི་ན། བཙོས་ན་སུམ་ འཕེལ་ དུ་ འགྲོ་བའི་་
འབྲས་དཀར་བཟང་པོ་ཡ་ཁྱོར་གཅིག དེང་སང་གི་རྒྱུ་ཐུར་གྱིས་གཞལ་བར་བྱ་ན་ཕལ་
ཆེར་སྤང་གསུམ་ཞོ་གསུམ་ཡན་ཞོ་བརྒྱུད་མན་བྱུང་བས་དེ་གཉིས་ཀྱི་བར་སྲང་གསུམ་ཞོ་
དྲུག་སྐོར་ལྔ་རྗེས་འབྲངས་དང་བཅས་པ་ལ་ཆགས་བཞག་སྟེ་བརྩི་ན། འབྲས་འབྲུ་ཡ་
ཁྱོར་གཅིག་གི་ལྗིད་ཚད་ལ་རྒྱའི་ཐུར་སྲང་གསུམ་དང་ཞོ་དྲུག་སྐར་ལྔ་ཅུང་ལྷག་ཐོབ་པ་
མངོན་སུམ་གྱིས་གྲུབ་པས། དེ་ལྟར་ན་འབྲས་འབྲུ་ཡང་ཁྱོར་བདུན་ལ་སྲུང་ཉེར་ལྔ་ཞོ་
དྲུག་བྱུང་བ་དེ། མ་གདྷའི་བྲེ་ཆུང་གང་གི་འབྲས་འབྲུའི་ལྗིད་ཡིན་པས། དེ་ཆ་བཅུ་
དྲུག་ཏུ་བགོས་པའི་ཆ་གཅིག་ལ་རྒྱ་ནག་གི་ཐུར་སྲང་གང་དང་ཞོ་དྲུག་བྱུང་བ་དེ་མ་ག་དྷའི་
461



སྲང་གང་གི་ཚད་དུ་རིགས་པས་འོས་མེད་དུ་བསྒྲུབས་པས། དེས་ན་མ་ག་དྷའི་སྲང་གང་
ལ་རྒྱ་བོད་ཀྱི་སྤང་གང་ཞོ་དྲུག་ཡོད་དོ། །འོ་ན་གཞི་འགྲེལ་ལས། མ་ག་དྷའི་སྲང་གཅིག་
ལ་བོད་ཀྱི་སྲང་དོ་ཡོད་པར་བཤད་པ་ཅི་ལྟར་དྲངས་ཤེ་ན། དེ་ནི་སྐྱེད་ཚལ་མཁན་པོ་
ཀུན་དགའ་ཆོས་བཟང་གི་འདུལ་བའི་སྤྱི་དོན་ལུང་རིགས་གཏེར་མཛོད་ལས། རྒྱ་གར་
ན་གསེར་ཞོ་བརྒྱད་ལ་སྲང་གཅིག་ཏུ་བཤད་རྒྱུ་གར་ཀྱི་སྲང་གཅིག་ལ་བོད་ཀྱི་སྲང་གཉིས་
ཡོད་པའི་ཕྱིར། ད་ལྟར་གྱི་གནས་ སྐབས་ སུ་ རྒྱ་གར་གྱི་སྲང་གཅིག་དང་བོད་ཀྱི་སྲང་
གཅིག་དོན་གཅིག་པར་མངོན་ཏེ། ད་ལྟ་རྒྱ་གར་ན་གསེར་ཞོ་བརྒྱད་ལ་སྲང་གཅིག་ཏུ་
བཤད་པ་ལྟར་འདིར་ཡང་དེ་ལྟར་གྲགས་པའི་ཕྱིར། ཞེས་གསུངས་པ་ལྟར་གསེར་ཞོའི་
དབང་དུ་བྱ་བ་ཡིན་ཞིང་། དེ་བཞིན་བརྒྱུད་བརྩིས་ཀྱིས་རྒྱ་གར་ གྱི་གསེར་ཞོ་གང་ལ་
བོད་ཀྱི་ཞོ་དོ་ལོངས་ཀྱང་། དེའི་གསེར་སྲང་གང་ལ་བོད་ཀྱི་སྲང་གང་ཞོ་དྲུག་ལས་མེད་
པས་གནད་ཀྱང་ཤེས་པར་བྱའོ། །དེ་དག་སེ་བས་གཞལ་ན་རྒྱ་གར་གྱི་གསེར་ཞོ་གང་ལ་སེ་
བ་རེ་བཞི་དང་། བོད་ཀྱི་གསེར་ཞོ་གང་ལ་དེའི་ཕྱེད་དེ་སེ་བ་སོ་གཉིས་ཡོད་དོ། །གསུམ་
པ། བོད་གངས་ཅན་པའི་ཞོ་སྲང་ལ་ཡང་རྣམ་གྲངས་མང་དུ་སྣང་སྟེ། བཤད་མ་ཐག་
པ་ལྟར་གསེར་ཞོ་ཞེས་པ་སེ་བ་སོ་གཉིས་ཅན་དང་། ཡང་ལྷ་སའི་བྱེས་ཞོ་ཞེས་པ་སེ་བ་སོ་
དྲུག་ཅན་ཡང་ཡོད་པར་གྲགས་ཏེ། རྒྱལ་བ་དགེ་འདུན་རྒྱ་མཚོའི་བསླབ་བྱ་ལག་ལེན་
གསལ་བའི་སྒྲོན་མེ་ལས། གཞན་དག་གིས་ཀརྞ་པ་ཎ་དངུལ་ ལྷད་མེད་ལས་བྱས་པ།
སྔར་གྱི་ལྷ་སའི་བྱེས་ཞོ་སེ་བ་སོ་དྲུག་གི་ཚད་དང་ལྡན་པ་ཡིན་ཟེར། ཞེས་གསུངས་པའི་
ཕྱིར། ཡང་འདེགས་ཞོ་ཟེར་བ་སེ་བ་ཉི་ཤུ་ཅན་དང་། མགུར་ཞོ་ཟེར་བ་སེ་བ་ཉེར་
བཞི་ཅན་དང་། གཞུང་ཞོ་ཟེར་བ་སེ་བ་ཉེར་ལྔ་ཅན་རྣམས་ཀྱང་གྲགས་ཏེ། སྡེ་དགེའི་
མཁས་པ་བསྟན་འཛིན་ཕུན་ཚོགས་ཀྱིས་ལག་ལེན་གཅེས་བསྡུས་སུ་བཤད་པ་རྣམས་་་་
བརྗོད་བདེའི་ཆེད་ཚིགས་བཅད་དུ་བསྡེབ་ན་འདི་ལྟར། ས་ཤེད་བཟང་ངན་སྙོམས་
པའི་ནས་ཀྱི་འབྲུ། །དྲུག་ལ་སེ་བ་གང་དང་དེ་ཉི་ཤུ། །ནས་འབྲུ་བརྒྱ་དང་ཉི་ཤུ་བྱུང་བ་
དེ། ། འདེགས་ཞོ་གང་ཞེས་ཡོངས་ལ་ གྲགས་པའོ། ། སེ་བ་ཉེར་བཞི་མགུར་ཞོ་གང་དུ་
བཞེད། ། སེ་བ་ཉེར་ལྔ་གཞུང་ཞོ་གང་ཞེས་པ། །དེ་གསུམ་སྔ་བར་ཕྱི་མའི་ལུགས་གསུམ་
ཡིན། ། རྒྱ་ནག་ནས་བྱུང་རྒྱུ་ཐུར་ཆེ་བ་དང་། ། ཚོང་འདུས་མགུར་མོའི་ཞོ་ལ་ཁྱད་པར་
462



མེད། །འདེགས་ཞོ་བཅུ་ལ་སྲང་གང་དེ་ལ་ནི། །བོད་འགར་སྤྱོར་གང་ཞེས་པའི་ཐ་སྙད་
བྱེད། །སྲང་བཞི་ཉག་གང་དེ་ལྔ་ཁྱོར་བ་གང༌། །དེ་བཞི་ཁལ་གཅིག་གམ་ནི་རྒྱ་གང་བྱ། །
ཞེས་གསུངས་པའི་ཕྱིར། བོད་ཀྱི་མཁས་པ་ཕལ་ཆེ་བས་རིན་ཐང་གི་ཚད་ཚོང་འདུས་
མགུར་མོའི་ཞོ་ཆ་ལ་ཚད་འཇོག་པར་སྣང་བས་དེ་བཤད་པར་བྱ་ན། ཚོང་འདུས་མགུར་
མོ་ཞེས་པ། གཙང་གི་གློ་སྟོན་རྡོ་རྗེ་དབང་ཕྱུག་གི་ཕ་ཡུལ་ན་མགུར་མོ་རབ་ཁ་བྱ་བའི་ས་
ཆ་ཞིག་ཡོད་པ་ཕྱིས་སུ་ཚོང་འདུས་མགུར་མོར་གྲགས་པ་དེ་ཡིན་ཞིང་དེའི་ཞོ་ཚད་ལ།
སྡེ་དགེ་བསྟན་འཛིན་ཕུན་ཚོགས་ལྟར་ན། ནས་འབྲུ་དྲུག་ལ་སེ་བ་གང་དུ་བྱས་པའི་སེ་
བ་ཉེར་བཞིའི་ཚད་དང་ལྡན་ཞིང་རྒྱ་ནག་གི་རྒྱ་ཐུག་ཆེ་བ་དང་མཉམ་ཟེར་ཀྱང་། དེ་
ལྟར་བརྩི་ན་སེ་བ་ཉེར་བཞི་ལ་ནས་འབྲུ་བརྒྱ་ཞེ་བཞི་ཐོབ་ཅིང་། དེ་ཆེན་ལུང་རྒྱལ་པོའི་
རིང་གི་ཤི་ཕིང་ཟེར་བ་རྒྱ་ཐུར་ཆེ་བ་དང་བསྡུར་ན་ཞོ་གང་སྐར་ལྔ་ཡན་ལོངས་པས་ན་རྒྱུ་
ཐུར་དང་ཚད་མི་མཉམ་པར་གསལ་ཞིང༌། ཡང་ཨ་གྲྭ་བློ་བཟང་བསྟན་པའི་རྒྱལ་མཚན་
གྱི་གསུང་འཐོར་དུ། ནས་གཉིས་ལ་དམར་རུ་གཅིག དམར་རུ་གསུམ་ལ་པ་ལླ་གཅིག
པ་ལླ་བརྒྱད་ལ་དྷ་ར་ཎ་གཅིག དྷ་ར་ཎ་གཉིས་ལ་མགུར་མོའི་ཞོ་གང་དུ་བརྩིའོ། །ཞེས་
པ་ལྟར། ནས་འབྲུ་གོ་དྲུག་གམ་དམར་རུ་ཞོ་བརྒྱད་ཀྱི་ཚད་ལ་བྱས་ན་ཡང་རྒྱ་ཐུར་ལ་ཞོ་
གང་སྐར་མ་དོ་ལོངས་པའང་མངོན་སུམ་ཡིན་པས། དེ་ལྟར་མགུར་མོའི་ཞོ་ཚད་ད་ལྟའི་
དུས་ཀྱི་རྒྱ་ནག་གི་ཞོ་ཚད་ལས་ཆེ་བ་ཞིག་ཡིན་ནམ་སྙམ་མོ། །འོན་ཀྱང་ད་ལྟའི་དུས་སུ་ལྷ་
སའི་ཚོང་འདུས་ཀྱི་ཞོ་ཚད་དང་རྒྱ་ནག་གི་ཞོ་ཚད་གཉིས་མཉམ་པ་ཡིན་ཏེ། ད་ལྟ་བོད་
ན་བལ་ཊ་དྲུག་དང་ཞོ་གང་ལ་སྲང་གང་དུ་བརྩི་ཞིང་དེ་ལ་ཞོ་བཅུ་ཡོད་པའང་རྒྱ་ནག་དང་
མཐུན་ཞིང་། བལ་ཊཾ་གཅིག་ལ་ཞོ་གང་སྐར་ལྔའི་ཐ་སྙད་བྱེད་པ་བཞིན་རྒྱ་ཐུར་ལ་ཡང་
དེའི་ཞོ་ཚད་ཕལ་ཆེར་ལོངས་པའི་ཕྱིར་རོ། །དེའི་ཕྱིར་དེང་སང་གི་བོད་ཀྱི་ཞོ་ཚད་དང་རྒྱ་
ནག་གི་ཀྭི་ཕིང་ཟེར་བའི་ཞོ་ཚད་ཁྱད་མེད་དུ་གོ་བར་བྱའོ། །མདོར་ན་མགུར་མོའི་ཞོ་གང་
ལ་སེ་བ་ཉི་ཤུ་རྩ་བཞི་དང་དམར་རུ་ཞེ་བརྒྱུད་ཡོད། དེ་ལ་དེང་སང་གི་རྒྱུ་བོད་ཀྱི་ཞོ་གང་
སྐར་མ་དོ་ཡོད། དེང་དུས་ཀྱི་རྒྱ་ནག་དང་ལྷ་སའི་ཞོ་གང་ལ་སེ་བ་ཉི་ཤུ་དང་དམར་རུ་
བཞི་བཅུ་ཡོད་ཅེ་ན་ཕལ་ཆེར་ཚད་རན་པར་མངོན་ནོ། །
རྩ་བའི་ས་བཅད་གཉིས་པ་རིན་ཐང་གི་ཚད་བཤད་པར་བྱ་བ་ལ་བཞི། རིན་ཐང་
.63



བརྩི་ གཞིའི་དངོས་ པོ་ ལ་ དཔྱད་ པ་ དང་། རྒྱ་ གར་ མཁས་ པས་ གསུངས་ ཚུལ་ དང་།
བོད་ཀྱི་མཁས་པས་བཀྲལ་ཚུལ་དང་། ཚུལ་དེ་འཐད་མི་འཐད་དཔྱད་པའོ། །དང་པོ་
ནི། ཀརྞ་པ་ཎའི་བཞི་ཆ་རིན་ཐང་གི་ཚད་དུ་ངེས་ཞེས་རླུང་ལྟར་གྲགས་ཀྱང་། དེའི་ངོ་
བོ་གསར་དངུལ་གང་ཡིན་དང་། དེའི་ལྗིད་ཚད་རྒྱ་བོད་ཀྱི་འདེགས་བྱེད་ལ་ཚོད་འདི་ལྟ་
བུ་ཡོད་ཅེས་སུས་ཀྱང་མ་བཤད་ལ། དེའི་གོང་ཐང་བཤད་པའི་ཚེ་ནའང་འགྲོན་བུའི་
རིན་ཐང་དུ་ཕབ་པ་མ་གཏོགས། ད་ལྟའི་གནས་སྐབས་ཀྱི་གསེར་དངུལ་གྱི་ཐད་དུ་ཕབ་
པ་མི་སྣང་ཞིང་། དེས་ན་བོད་གངས་ཅན་དང་སོག་ཡུལ་ན་ཀཎཱ་པ་ཎ་དངོས་མེད་ཅིང་།
འགྲོན་བུའི་གོང་ཐང་ཡང་གདབ་དཀའ་བས། དེའི་ཕྱིར་ཀརྞ་པ་ཎའི་ངོ་བོ་དང་ཚད་
བཙལ་བར་བྱ་ན། སྤྱིར་ཀཎ་པ་ཎ་གསེར་ཡིན་པའི་ཁུངས་ནི། སོ་ཐར་འགྲེལ་བ་སྦྲང་
བུའི་རྐང་ཅན་ལས། ཞོ་ནི་གསེར་གྱི་འོ་ཞེས་དང་། ལོ་ཆེན་ཆོས་སྐྱོང་བཟང་པོས་ཀྱང་།
དེས་ན་ཀརྨ་པ་ཎ་ཞེས་བྱ་བ། འགྲོན་བུ་སྟོང་དྲུག་བརྒྱུའི་རིན་ཐང་གི་ཚད་དེ་གསེར་ཞོ་
དོ་ཡིན་ཞེས་དང་། ཐམས་ཅད་མཁྱེན་པ་བསྐལ་བཟང་རྒྱ་མཚོའི་དྲིས་ལན་དཔྱོད་ལྡན་
ཡིད་ཀྱི་ཤིང་རྟ་ལས། ཙནྡྲ་བྱཱ་ཀ་ར་ནར། ཀཱཎ་པ་ཎ་ས་ཧ་སྲ་སུ་ཝ་ར་ཤ་ཏམཱ་ན་ལས་
ཡང་ནའོ་ཞེས་པའི་དཔེར་བརྗོད་དུ་འདིའི་ཀརྞ་པ་ཎ	ཞོ་གཉིས་ལ་བསྒྱུར་ཡོད་པས་དེས་
ན་ཀརྞ་པ་ ཎ་གསེར་ཞོ་ཞེས་པར་བསྒྱུར་ བའི་སྐབས་ཀྱང་ཡོད་ཅེས་གསུངས་ པ་རྣམས་
སོ། །དངུལ་ཡིན་པའི་ཁུངས་ནི། ལུང་ཞུ་བའི་འགྲེལ་བ་ལས། ཀཎྜ་པ་ཎ་ནི་ཟོང་གི་
ཁྱད་པར་ཏེ། དངུལ་ལས་བྱས་པ་གཟུགས་དོད་པ་བཙོང་དུ་རུང་བ་ཡིན་ནོ་ཞེས་དང་།
ལུང་གཞིའི་འགྲེལ་བ་ལས། ཀརྞ་པ་ཎ་ཞེས་བྱ་པ་ནི་པ་ཎའི་བྱེ་བྲག་སྟེ། མངོན་ཚན་
ཅན་ཡིན་ན་དངུལ་ལས་བྱས་པ་ཡིན་ནོ་ཞེས་གསུངས་པ་འདིའོ། །དེ་ལྟར་ན་བདག་ལྟ་
བུས་ ཁ་ཚོན་གཅོད་དཀའ་ཡང་། ཀུན་མཁྱེན་མཚོ་སྣ་བ་སོགས་མཁས་པ་མང་བོས་
དངུལ་དུ་བཞེད་པ་ལྟར། རེ་ཞིག་དངུལ་ཡིན་པའི་ཕྱོགས་བཟུང་ན། དེའི་ལྗིད་ཚད་
ལ་འགྲེལ་ཆུང་ལས་བཤད་པའི་དངུལ་ཞོ་གང་གི་ཕྱེད་ཡོད་དེ། ཀརྞ་པ་ཎའི་བཞི་ཆ་དང་
འགྲེལ་ཆུང་གི་དངུལ་ཞོ་གང་གི་བརྒྱད་ཆ་གཉིས་ཚད་མཉམ་པ་ཡིན་པའི་ཕྱིར་རོ། །དེས་
ན་ཀརྞ་པ་ཎ་རིལ་པོ་གཅིག་ལ་དམར་རུའམ་ཀ་ཀ་ནི་དྲུག་ཅུ་རེ་བཞི་དང་སེ་བ་སོ་གཉིས་ཀྱི་
ལྗིད་ཡོད་ཅིང་། དེའི་བཞི་ཆ་དང་འགྲེལ་ཆུང་གི་དངུལ་ཞོ་གང་གི་བརྒྱད་ཆ་ལ་དམར་
464



རུའམ་ཀ་ཀ་ནི་བཅུ་དྲུག་དང་སེ་བ་བརྒྱུད་ཡོད་ཅེས་འདོད་དགོས་པས་དངུལ་དེ་ཙམ་ལ་
རིན་ཐང་ཚང་མི་ཚང་འོག་ཏུ་དཔྱད་པར་བྱའོ། ། །
གཉིས་པ་རྒྱ་གར་མཁས་པས་གསུངས་ཚུལ་ནི། ཡོན་ཏན་འོད་ཀྱི་འདུལ་བ་མདོ་
རྩ་བ། དགྲ་བཅོམ་པ་ས་ག་ལྷའི་མེ་ཏོག་ཕྲེང་རྒྱུད། ཤཱཀྱ་འོད་ཀྱི་སུམ་བརྒྱ་བ་རང་
འགྲེལ་དང་བཅས་པ། ཁ་ཆེ་འདུས་བཟང་གི་ཀ་རི་ཀ་ལྔ་བཅུ་བ་སོགས་སུ་ཀརླུ་པ་ཎའི་
བཞི་ཆ་དང་མ་ཤ་ཀ་ལྔ་རིན་ཐང་གི་ཚད་དུ་བཤད། དྲི་མེད་བཤེས་གཉེན་གྱི་སོ་ཐར་
འགྲེལ་བ་ཀུན་ལས་བཏུས་དང༌། མདོ་རྩ་བའི་རྣམ་བཤད་དང་། ཆོས་ཀྱི་བཤེས་
གཉེན་གྱི་མདོ་རྩ་བའི་རྒྱུ་ཆེར་འགྲེལ་སོགས་ལས་ཀརྞ་པ་ཎའི་བཞི་ཆ་དང་མ་ ཤ་ཀ་བཞི་
དང་གསུམ་སོགས་ཀྱིས་ཕམ་པར་འགྱུར་ཞེས་བཤད་ཀྱང༌། བཅས་པ་མཛད་དུས་དང་
དེང་དུས་ཀྱི་དབང་གིས་མ་ཤ་ཀ་ལྔ་དང་བཞི་སོགས་ཀྱི་ཁྱད་མ་གཏོགས་བཤད་ཚུལ་དེ་
རྣམས་དོན་འགལ་བ་མིན་ལ། ཡང་དོན་བརྒྱད་མ་དང་། ཤེས་རབ་འབྱེད་པ་དང་།
འགྲེལ་ཆུང་ཡོན་ཏན་འོད་མ་གསུམ་དུ་དངུལ་ཞོ་གང་གི་བརྒྱད་ཆས་ཕམ་ཞེས་བཤད་དེ།
ཤེས་བྱེད་རིམ་པ་བཞིན་དུ། སློབ་དཔོན་ཀ་མ་ལ་ཤཱི་ལས་མཛད་པའི་ཀ་རི་ཀ་ལྔ་བཅུ་
བའི་འགྲེལ་བ་དོན་བརྒྱད་མ་ལས། མ་ཤ་ཀ་ལྔ་ཙམ་ཞེས་བྱ་བ་ནི་རྒྱ་གར་གྱི་རིན་ཐང་
གཞལ་ན་དངུལ་ཞོ་གཅིག་ཙམ་བརྐུས་ན་ཕམ་པར་བརྩིའོ། །ཡང་ཁ་ཅིག་ནི་ཞོའི་བརྒྱུད་
ཆ་གཅིག་ལ་བྱས་ཏེ། དེ་ཙམ་གྱིས་ནི་རིན་ཐང་ཚང་བར་བརྩིའོ་ཞེས་དང་། འདུལ་
ཊཱིཀ་རིན་ཆེན་ཕྲེང་བར་ཤེས་རབ་འབྱེད་པ་དྲངས་པ་ལས། དེང་སང་གི་དུས་དང་སྦྱར་
ཏེ་རྒྱ་གར་གྱི་ཡུལ་གྱི་མ་ཤ་ལས། བོད་ཀྱི་དངུལ་གྱི་ཐང་དུ་བརྩི་ན་དངུལ་ཞོའི་བརྒྱད་ཆ་
གཅིག་ཡོད་དེ། བརྒྱུད་ཆ་གཅིག་ཡན་ཆད་བརྐུས་ན་ཕམ་ཞེས་དང་། འགྲེལ་ཆུང་
ལས། སངས་རྒྱས་བཞུགས་པའི་ཚེ་ན་ཀཎ་པ་ཎའི་བཞི་ཆ་གཅིག་ལ་མ་ཤ་ཀ་ལྔ་ཡོད་དེ།
དེ་ལ་བརྩི་ན་དངུལ་ཞོའི་བརྒྱད་ཆ་གཅིག་ཡོད་དེ་དེས་ཕམ། དེང་སང་ནི་མ་ཤ་ཀ་བཞི་
ལ་དངུལ་ཞོའི་བརྒྱད་ཆ་གཅིག་སྟེ། མ་ཤ་ཀ་བཞིས་ཕམ་པར་འགྱུར་ཞེས་གསུངས་སོ། །
གལ་ཏེ་ཀ་ཀ་ནི་ཞེས་པ་སྲན་མ་དམར་རུ་མགོ་ནག་གི་མིང་ཡིན་ཕྱིན། འགྲེལ་ཆུང་ལས་
བཤད་པའི་དངུལ་ཞོ་གང་གི་བརྒྱད་ཆ་ལ་དམར་རུའམ་ཀ་ཀ་ནི་བཅུ་དྲུག་ཡོད། དེའི་
ལྗིད་ཚད་ལ་རྒྱ་ནག་གི་རྒྱུན་བཞི་དང་བོད་ཀྱི་སྐར་མ་བཞི་ཡོད་པར་མངོན་པས། དངུལ་
465



སྐྱེ་སྐར་མ་བཞི་ཙམ་ལ་དེང་དུས་ཀྱི་རིན་ཐང་གི་ཚད་ལོངས་མི་ལོངས་ནི་ད་དུང་དཔྱད་
པའི་གཞིའོ། ། གསུམ་པ་བོད་ཀྱི་མཁས་པ་རྣམས་ཀྱིས་བཀྲལ་ཚུལ་ལ་དངུལ་སེ་བ་གསུམ་
དུ་ བཞེད་ ཚུལ་ ནི། དོན་ བརྒྱད་ མ་ དང་། འགྲེལ་ བ་ ཤེས་ རབ་ འབྱེད་ པ་ དང་།
འགྲེལ་ ཆུང་ གསུམ་ དུ་ དངུལ་ ཞོ་ གང་ གི་ བརྒྱུད་ ཆས་ ཕམ་ ཞེས་ གསུངས་ པའི་ དོན་ལ།
མཁས་པ་དམར་སྟོན་ན་རེ། སེ་བ་གསུམ་ཙམ་འཐད་དེ། སློབ་ཕན་ལས། ནས་
ཁལ་ཕྱེད་ཙམ་ལ་དཔེར་བརྗོད་མཛད་པ་དང་། ཤེས་རབ་འབྱེད་པར། རྒྱུ་གོར་གྱི་
ཡུལ་གྱི་མ་ཤ་ལས། བོད་ཀྱི་དངུལ་གྱི་ཐང་དུ་བརྩི་ན་དངུལ་ཞོའི་བརྒྱད་ཆ་སྟེ། བརྒྱུད་
ཆ་ཡན་ཆད་བརྐུས་ན་ཕམ་པའོ་ཞེས་གསུངས་པའི་ཕྱིར་ཞེས་གསུངས་སོ། །འདུལ་འཛིན་
གྲགས་པ་དཔལ་ལྡན་ནམ་མཚན་གཞན་འདུལ་འཛིན་བློ་གྲོས་སྦས་པ་ཞེས་གྲགས་པས་
ཀྱང་དེ་བཞིན་དུ་བཞེད་དེ། དེ་ཉིད་ཀྱིས་མཛད་པའི་ཀ་རི་ཀའི་ཊཱིཀ་ཆེན་ལེགས་བཤད་
ཆུ་རྒྱུན་ལས། འགྲེལ་བ་གསུམ་དུ་དངུལ་ཞོ་གང་གི་བརྒྱད་ཆ་བརྐུས་ན་རྩ་ལྟུང་བྱུང་བར་
བཤད་ལ། དེ་ཡང་ཞོ་གང་རི་བའི་དངུལ་གྱི་བརྒྱད་ཆ་ལ་དགོངས་ལ། དེ་ལྟར་ན་སེ་བ་
གསུམ་ལ་མ་བྱིན་ལེན་གྱི་རིན་ཐང་གི་ཚད་དུ་བྱས་པར་འགྱུར་བའི་ཕྱིར་ཞེས་གསུངས་པའི་
ཕྱིར། ཀུན་མཁྱེན་མཚོ་སྣ་པ་ཆེན་པོས་ཀྱང་རྫས་དངུལ་ཡིན་པར་བཞེད་དམ་སྙམ་སྟེ།
ལེགས་བཤད་ཉི་མའི་འོད་ཟེར་ལས། ཀརྞ་པ་ཎ་དེའང་དངུལ་ཞོ་ཕྱེད་ཙམ་ལས་བཟོ་
བྱས་པ་སྟེ། དེ་ཉིད་ཀྱི་ཕྱིར་ན་འགྲེལ་ཆུང་ལས། སངས་རྒྱས་བཞུགས་པའི་ཚེ་ནའང་
དངུལ་སྐུ་ཞོ་གཅིག་གི་བརྒྱུད་ཆ་གཅིག་གིས་ཕམ་ཞེས་བཤད་དོ་ཞེས་གསུངས་པའི་ཕྱིར།
དེ་བཞིན་དུ་མཁས་པ་དེ་རྣམས་ཀྱིས་དངུལ་སྐྱ་སེ་བ་གསུམ་གྱིས་ཕམ་པར་བཞེད་པ་སོར་
བཞག་ སྟེ་ སུམ་པ་པཎྜི་ཏ་མཁན་པོ་ཡེ་ཤེས་དཔལ་འབྱོར་ མཁས་པ་ཆེན་པོ་དེས་ ཀྱང་།
ཨ་མདོའི་ཡུལ་དུ་རྒྱ་ནག་གི་དོང་ཚེ་ཕྱེད་དང་བཅུ་གསུམ་ཙམ་གྱིས་ཕམ་པར་བཤད་དོ། །
དེ་ཉིད་ཀྱིས་མཛད་པའི་དྲིས་ལན་རབ་དཀར་པ་སངས་ལས། ཀརྞ་པ་ཎ་ནི་དངུལ་ཞོ་
ཕྱེད་ལས་བཟོ་བའི་དངུལ་ཊཾ་སྟེ། དེའི་བཞི་ཆ་དང་དངུལ་སྐྱ་ཞོ་གང་གི་བརྒྱད་ཆ་དང་
གསེར་སེ་བ་གསུམ་རིན་ཐང་ཚད་མཉམ། ཡུལ་དུས་གནས་སྐབས་གང་དང་གང་
དུའང་ཟོང་ཅི་དང་ཅི་དངུལ་ཞོ་གང་གི་བརྒྱད་ཆ་དང་། ཀརྞ་པ་ཎའི་བཞི་ཆའི་ཚད་
ཡན་ཆད་དུ་འགྲོ་བའི་དངོས་པོ་གང་བརྐུས་ཀྱང་རྩ་ལྟུང་དེ་འབྱུང་ལ། དེ་ཡང་ད་ལྟའི་
466



དུས་སུ་རྒྱ་ནག་དང་འདབས་འབྲེལ་བའི་རང་རེ་ཨ་མདོའི་ཡུལ་འདིར་མཚོན་ན། ད་
ལྟར་རྒྱའི་ལི་ཞོ་གང་གི་ཊཾ་ཀ་བཅུ་གཉིས་དང་། གཅིག་གི་ཕྱེད་ཡིན་པ་འདྲ་ཞེས་་་་་
གསུངས་པའི་ཕྱིར་། འདི་ཡང་རྒྱ་གར་ནག་གི་ཞོ་ཚད་གཅིག་ཏུ་བཟུང་བས་འཁྲུལ་གཞི་
བྱས་པར་སྣང་ངོ༌། །གསེར་སེ་བ་གསུམ་དུ་བཞེད་ཚུལ་ནི། རང་རེའི་མཁས་པ་ཕལ་མོ་
ཆེ་རྣམས་རྒྱ་འགྲེལ་གསུམ་གྱི་དོན་རྫས་གསེར་ཡིན་པ་ལྗིད་ཚད་ནི་དངུལ་ཞོ་གང་གི་བརྒྱད་
ཆ་སྟེ་སེ་བ་གསུམ་གྱི་ཚད་དང་མཉམ་པར་བཞེད་པའི་ཕྱིར། རྒྱལ་བ་དགེ་འདུན་གྲུབ་
དང༌ དགེ་ འདུན་ རྒྱ་ མཚོ་ གཉིས་ ཀས་ དེ་ ལྟར་ བཞེད་ པའི་ ཕྱིར། དང༌ པོ་ ཡིན་ ཏེ།
འདུལ་ཊཱིཀ་རིན་ཆེན་ཕྲེང་བ་ལས། དེས་ན་སེ་བ་གསུམ་ཙམ་ལ་དངོས་པོ་ངེས་པར་ཚང་
སྟེ་ཞེས་གསུངས་པའི་ཕྱིར། གཉིས་པ་ཡིན་ཏེ། བསླབ་བྱ་ལག་ལེན་གསལ་བའི་སྒྲོན་
མེ་ལས། དེས་ན་གསེར་སེ་བ་གསུམ་ཙམ་ལ་དངོས་པོ་ངེས་པར་ཚང་སྟེ་ཞེས་གསུངས་
པའི་ཕྱིར། པཎ་ཆེན་བསོད་ནམས་གྲགས་པས་ཚོང་འདུས་མགུར་མོའི་གསེར་ཞོ་གང་
གི་བརྒྱད་ཆ་ལ་བཞེད་དེ། འདུལ་བ་ལུང་རིགས་ཀྱི་ཉི་མ་ལས། གུང་བསྒྲིགས་ན་
མགུར་མོའི་གསེར་ཞོ་གང་གི་བརྒྱད་ཆ་ཙམ་ལ་འོས་པ། གཙང་ཊཱིཀ་རིན་ཆེན་ཕྲེང་བའི་
དགོངས་པ་རྨད་དུ་བྱུང་བའི་དགོངས་པ་ཡིན་ནོ་ཞེས་གསུངས་པའི་ཕྱིར། དཀྱིལ་ཁང་
བ་བློ་གྲོས་ལེགས་བཟང་གིས་གསེར་སེ་བ་གསུམ་དང་དེ་ཡང་དངུལ་ཐང་དུ་ཕབ་ན་དངུལ་
ཞོ་ གང་ གི་ ཚད་ དུ་ བཞེད་ དེ། འདུལ་ བ་ རིན་ ཆེན་ ཕྲེང་ བའི་ དགོངས་ རྒྱན་ ལས།
གསེར་སེ་བ་གསུམ་མམ་དངུལ་ཞོ་གང་གི་རིན་ཐང་ལ་མ་བྱིན་ལེན་གྱི་ཕམ་པ་སྐྱེད་པར་
བྱེད་ པའི་ གཞིར་ གྱུར་ པའི་རྫས་ཀྱི་རིན་ ཐང་ཚང་བ་ཡིན་ ཏེ་ ཞེས་ གསུངས་པའི་ཕྱིར།
ཀུན་མཁྱེན་འཇམ་དབྱངས་བཞད་པས་མུ་གེའི་དུས་སུ་དངུལ་ཞོ་གང་གི་བརྒྱད་ཆ་དང༌།
མུ་གེ་མེད་ པའི་ ཚེ་ན་གསེར་ཞོ་གང་གི་བརྒྱད་ཆ་སྟེ་ གསེར་ སེ་ བ་ གསུམ་ ལ་ བཞེད་དེ།
འདུལ་བ་སྐལ་བཟང་རེ་བ་ཀུན་སྐོང་ལས། གསེར་ཞོའི་བརྒྱད་ཆ་དང༌། ནས་ཁལ་
ཕྱིད་གཅིག་ལ་རིན་ཐང་ཚང་བའི་ཕྱིར་ཏེ་ཞེས་དང༌། མུ་གེའི་དུས་སུ་དངུལ་ཞོ་གང་གི་
བརྒྱུད་ཆ་ཡང་ཚད་ཡིན་ལ། དེ་མིན་པའི་ཚེ་གསེར་དངུལ་ཞོའི་བརྒྱད་ཆ་གཅིག་རིན་
ཐང་དུ་འཐད་དེ། རྒྱུན་དུ་གསེར་སེ་བ་གསུམ་འཐད་པར་འགྲེལ་བ་གསུམ་སོགས་དང་
ཀུན་མཁྱེན་མཚོ་སྣ་བ་དང་རྒྱལ་བ་དགེ་འདུན་གྲུབ་ཀྱི་བཤད་པ་ལྟར་འདུལ་འཛིན་གྲགས་
487



པ་དཔལ་ལྡན་དང་བསོད་གྲགས་པ་སྤྱན་སྔ་བློ་རྒྱུན་སོགས་ཀྱིས་བཤད་པའི་ཕྱིར་དང་ཞེས་
གསུངས་པའི་ཕྱིར། མཁས་པ་དེ་རྣམས་ཀྱིས་ཀྱང་འདིའི་ཞོ་ ཚད་ དང་སེ་ བའི་ ཚད་
གསལ་བོར་མ་བཤད་ཀྱང་འདིའི་ཞོ་གང་གི་བརྒྱད་ཆ་དང་སེ་བ་གསུམ་ཚད་མཉམ་དུ་
བཞེད་པ་ལྟར་ན་ཚོང་འདུས་མགུར་མོའི་ཞོ་ཚད་ལ་བཞེད་དམ་སྙམ་སྟེ། མགུར་མོའི་ཞོ་
ཆ་ལ་སེ་བ་ཉེར་བཞི་ཡོད་པས་དེའི་བརྒྱུད་ཆ་ལ་སེ་བ་གསུམ་ཐོབ་ཅིང་ཞོ་ཆ་གཞན་ལ་དེ་
ལྟར་མི་ཐོབ་པའི་ཕྱིར་དང༌། རྒྱ་འགྲེལ་གསུམ་དུ་ཡང་དངུལ་ཞོའི་བརྒྱད་ཆ་སེ་བ་གསུམ་
དུ་ཁ་ཚོན་བཅད་པ་མི་གསལ་ཡང་། མགུར་མོའི་ཞོ་ཆའི་བརྒྱད་ཆ་ལ་སེ་བ་གསུམ་ཐོབ་
པའི་རིགས་པས་འཕུལ་བ་ཡིན་པར་ཡང་སེམས་སོ། ། བཞི་བ་ཚུལ་དེ་འཐད་མི་འཐད་
དཔྱད་པ་ལ། འགྲེལ་ཆུང་ལས་ བཤད་ པའི་ རྫས་དེ་དངུལ་ དུ་བཞེད་པའི་ཕྱོགས་ལ་
དཔྱད་ན། མཁས་པ་དམར་སྟོན་ལ་སོགས་པ་དེ་དག་གིས་དངུལ་ཞོ་གང་གི་བརྒྱད་ཆ་
དང་དངུལ་སྐྱ་སེ་བ་གསུམ་གྱི་ཚད་དུ་བཞེད་པ་མི་འཐད་དེ། གལ་ཏེ་ཞོ་ཚད་དེ་རྒྱ་ནག་
གི་ཞོ་ཚད་ལྟ་བུ་ཡིན་ན་དེའི་བརྒྱད་ཆ་ལ་རྒྱའི་ཧྲུན་གང་ལྷག་ཙམ་དང༌། དོང་ཚེ་ཕྱེད་
དང་བཅུ་གསུམ་ལས་མེད་པས་དེ་ཙམ་ལ་རིན་ཐང་ཚད་དཀའ་བའི་ཕྱིར། གལ་ཏེ་བོད་
ཀྱི་ཞོ་ཚད་ལྟ་བུ་ཡིན་ན་དེ་ལ་ཁ་གང་ཙམ་ཡང་མ་ལོངས་པས་དེ་ལའང་རིན་ཐང་མི་ཚང་
བའི་ཕྱིར། དེས་ན་རིན་ཐང་གི་ཚད་ནི་ཡུལ་དུས་གང་དང་གང་དུ་དངོས་པོ་གང་ཞིག་
བརྐུས་ན། ཡུལ་དེའི་རྒྱལ་བློན་སོགས་དང་ཡུལ་མི་རྣམས་ཀྱིས་མི་དེ་རྐུན་མའི་གྲངས་སུ་
བརྩི་ཞིང་བཅིང་བ་བ་དང་རྡེག་པ་ལ་སོགས་པའི་ཆད་པ་གཅོད་རིན་ཡོད་པ་ཞིག་དགོས་
ཏེ། སོ་སོར་ཐར་བའི་མདོ་ལས། ཅི་ཙམ་མ་བྱིན་པར་བླངས་པ་དེ། རྒྱལ་པོའམ་
བློན་པོ་ཆེན་པོས་བཟུང་ནས་དེ་ལ་དེ་སྐད་ཅེས། ཀྱེ་མི་ཁྱོད་ནི་རྐུན་མའོ། །བྱིས་པའོ། །
རྐུ་བ་པོ་ཞེས་ཟེར་ཞིང་། གསོད་དམ་འཆང་ངམ་སྤྲུགས་ཀྱང་རུང་སྟེ། དགེ་སློང་དེ་
ལྟར་མ་བྱིན་པར་ལེན་ན་ཞེས་གསུངས་པའི་ཕྱིར། མདོར་ན་གོང་མ་ཕྱིན་པར་བླངས་
པའི་དངོས་པོ་དེ་སླར་བསབ་རིན་ཡོད་པ་ཞིག་ཀྱང་དགོས་ཏེ། འཇམ་དབྱངས་བཞད་
པའི་འདུལ་བའི་མཐའ་དཔྱོད་དུ་ལུང་དྲངས་པ་ལས། རྩ་བར། རྙེད་པ་ཆུང་ངུ་ལ་
ཡང་པ་ཎ་ལྔ་ལ་སོགས་པའོ་ཞེས་དང་། དེའི་ཊཱིཀྐ་རུ་དེ་བས་ཆུང་བ་བསབ་རིན་མེད་
པར་བཤད་པའི་ཕྱིར་རོ་ཞེས་གསུངས་པའི་ཕྱིར། ཡང་གལ་ཏེ་ཞོ་ཚད་དེ་རྒྱ་གར་བའི་ཞོ་
468



ཚད་ཡིན་པས་སྐྱོན་མེད་དོ་ཞེ་ན། དེ་བདེན་མོད་འོན་ཀྱང་འགྲེལ་ཆུང་རང་ལས། ཀ་
ཀ་ནི་བཅུ་དྲུག་ལ་འགྲོན་བུ་སུམ་བརྒྱ་ཉི་ཤུ་སྟེ་དངུལ་ཞོ་གཅིག་གི་བརྒྱད་ཆ་གཅིག་ཡོད་དོ་
ཞེས་གསལ་བར་བྱུང་བཞིན་དུ་དངུལ་ཞོའི་བརྒྱད་ཆེ་ཀ་ཀ་ནི་བཅུ་དྲུག་སེ་བ་གསུམ་དུ་ཅི་
ལྟར་འདུས། གྲངས་བཅུ་དྲུག་གསུམ་དུ་བགོ་ལུགས་ཀྱང་མེད་པའི་ཕྱིར། ཡང་རྫས་དེ་
གསེར་དུ་བཞེད་པའི་ཕྱོགས་ལ་དཔྱད་ན། རྗེ་དགེ་འདུན་གྲུབ་ལ་སོགས་པ་གནམ་གྱིས་
ས་བཀབ་པ་ལྟ་བུ་མཁས་པ་དེ་རྣམས་ཀྱིས། གཞིའི་དངོས་པོ་གསེར་འཕགས་ཡུལ་གྱི་
དངུལ་ཞོ་གཅིག་གི་བརྒྱད་ཆ་གཅིག་དང་ཚད་མཉམ་པར་བཞེད་པ་ནི་དགོངས་པ་བླ་ན་
མེད་པ་ཡིན་ཏེ། རྫས་དངུལ་སྐྱ་རྒྱུ་བོད་ཀྱི་ཞོ་གང་གི་བརྒྱད་ཆ་ལ་བྱེད་ན། གོང་དུ་
བརྗོད་པ་ལྟར་དངུལ་སྐྱ་ཁ་གང་ཙམ་མི་ལོངས་བ་དེའི་ཕྱིར། འོན་ཀྱང་འབྲེལ་ཆུང་ལས་
བཤད་པའི་ཞོ་གཅིག་གི་བརྒྱད་ཆ་སེ་བ་གསུམ་གྱི་ཚད་དུ་བཞེད་པ་ནི་ཅུང་ཞིག་མི་འཐད་
དེ། གལ་ཏེ་ཀ་ཀ་ནི་ཞེས་པ་དམར་རུ་མགོ་ནག་གི་མིང་ཡིན་ཕྱིན། དམར་རུ་བཅུ་དྲུག་
ལ་ འགྲེལ་ཆུང་ལས་ བཤད་ པའི་ཞོ་ གཅིག་ གི་ བརྒྱད་ ཆ་ ཡོད་ པར་ ཤིན་ ཏུ་ གསལ་ཏེ།
འགྲེལ་ཆུང་དེ་ཉིད་ལས། ཀ་ཀ་ནི་བཅུ་དྲུག་ལ་འགྲོན་བུ་སུམ་བརྒྱ་ཉི་ཤུ་སྟེ་དངུལ་ཞོའི་
བརྒྱད་ཆ་གཅིག་ཡོད་དོ་ཞེས་གསུངས་པས་གྲུབ་ལ། དམར་རུ་བཅུ་དྲུག་གི་ལྗིད་ལ་ད་ལྟ་
རགས་རྩིས་བྱས་ན་རྒྱའི་སྤུན་བཞི་དང་བོད་ཀྱི་སྐར་མ་བཞི་ལོངས་པའང་མངོན་སུམ་ཡིན་
པས་སྐར་མ་བཞིའི་ལྗིད་སེ་བ་གསུམ་དང་ཚད་མཉམ་པ་མི་འཐད་སྙམ་ཞིང་། གཞན་
ཡང་དམར་རུ་བཅུ་དྲུག་སེ་བ་གསུམ་དུ་བགོ་ལུགས་ཅི་ལྟར་ཡིན། ལྔ་གསུམ་བཅོ་ལྔ་དྲུག་
བ།སུམ་བཅོ་བརྒྱད་གང་དུ་ཡང་མི་འགྲིགས་པའི་ཕྱིར། གལ་ཏེ་ཀ་ཀ་ནི་ཞེས་པ་དམར་རུ་
མགོ་ནག་མིན་ན། ཀ་ཀ་ནི་ཞེས་པ་དེ་གང་ཡིན། དེའི་ཚད་ལ་ཅི་ཙམ་ཡོད། སེ་བ་
གཅིག་གི་ཚད་ཅི་ཙམ་ཡིན་འདི་འདྲིའོ། །གཞན་ཡང་འབྲེལ་བ་ཤེས་རབ་འབྱེད་པའི་ལུང་
ཡིག་ཆ་རྣམས་སུ་དྲངས་པ་ཡོད་ཅིང་། སྡེ་དགེའི་བསྟན་འགྱུར་ཁྲོད་ན་འགྲེལ་བ་ཤེས་
རབ་འབྱེད་པ་ཟེར་བ་ཡེ་མི་བཞུགས་ཤིང་། འགྲེལ་པ་པྲཉྫ་ཀ་ར་ཟེར་བ་གཅིག་མཆིས་
པ་འགྲེལ་བ་ཤེས་རབ་འབྱེད་པ་ལ་ངོས་འཛིན་དགོས་པ་འདྲ་ནའང་ཡིག་ཆ་རྣམས་སུ་
དྲངས་པའི་ལུང་ཚིག་དེར་མི་རྙེད་པས། དེས་ན་སོ་ཐར་འགྲེལ་བ་གླང་བོ་ཆེ་ཆུ་འཐུང་
ཞེས་པ་སྔོན་ཁྲི་སྲོང་ལྡེ་བཙན་གྱི་དུས་སུ་ཡོད་པར། དྲན་དབང་སངས་རྒྱས་རྒྱ་མཚོས་
469



གཡའ་སེལ་དུ་གསུངས་ཀྱང་། དེང་སང་མི་བཞུགས་པ་བཞིན་འདི་ཡང་དེ་དང་འདྲ་བ་
ཡིན་ནམ་དཔྱད་པར་འཚལ། ། །
རྩ་བའི་ས་བཅད་གསུམ་པ། རང་ལུགས་རྣམ་པར་བཞག་པ་ནི། སྤྱིར་དམར་
རུ་གཉིས་ཀྱི་ལྗིད་ཚད་ལ་སེ་བ་གང་དང་སེ་བ་གཉིས་ལ་སྐར་མ་གཅིག་གམ་ཧྥུན་གང་དུ་
འཇོག་པ་ཡིན་པས། དེ་ཡང་རང་རེའི་མཁས་པ་མང་པོས་རྒྱ་འགྲེལ་གསུམ་དུ་དངུལ་ཞོ་
གཅིག་གི་བརྒྱུད་ཆས་ ཕམ་ཞེས་བྱུང་བའི་རྫས་གསེར་དངུལ་ཞོ་གཅིག་གི་བརྒྱད་ཆ་ལ་
དགོངས་པ་ལྟར། འདིར་ཡང་མ་བྱིན་པར་ལེན་རྒྱུའི་དངོས་པོ་དེ་གསེར་ཡིན་ན་དངུལ་
ཞོའི་བརྒྱད་ཆ་སྟེ་སེ་བ་བརྒྱད་དམ་སྐར་མ་བཞི་དེང་དུས་གྱི་རིན་ཐང་གི་ཚད་ཡིན་ནོ། །
དངུལ་ཡིན་ན་གསེར་སྐར་མ་བཞི་བོ་དེའི་ཐང་བརྩི་བར་བྱ་སྟེ། དཔེར་ན་གསེར་ཞོ་གང་
ལ་དངུལ་ཞོ་བཅུ་ཐོབ་པའི་དབང་དུ་བྱས་ན། བོད་ཡུལ་ལྟ་བུ་ལ་དངུལ་སྐྱ་ཞོ་བཞིའི་
ཚོད་དང་། དངུལ་ཊཾ་ཡིན་ན་བལ་ཊཾ་བཞིའི་ཚོད་རིན་ཐང་གི་ཚད་ཡིན་ནོ། །རྒྱ་ནག་གི་
ཡུལ་ལྟ་བུ་ལ་དངུལ་ཞོ་གང་དོང་ཚེ་བརྒྱ་ལ་བརྗེས་པའི་རྩིས་བཏང་ན། དོང་ཚེ་ཏཱ་ཆེན་
བཞི་བརྒྱ་ཙམ་རིན་ཐང་གི་ཚད་ཡིན་ནོ། །སྤྱིར་བཅས་པ་ལ་སངས་རྒྱས་ཁོ་ན་དབང་བ་
ཡིན་པས་བདག་ལྟ་བུས་མཐའ་ཆོད་པར་སྨྲ་དཀའ་མོད། འོན་ཀྱང་སྟོན་པས་དང་པོར་
གླེང་བསླང་བའི་དགོངས་གཞི་དང་ མཁས་ པ་རྣམས་ཀྱིས་བཀྲལ་བའི་དགོངས་གཞི་ལ་
ཞིབ་ཏུ་བརྟག་ན། གང་ཞིག་རིན་ཐང་ཚང་བའི་རྗེས་མ་བྱིན་པར་བླངས་ཚེ་མི་དེ་ལ་
རྐུན་མའི་ཐ་སྙད་འདོགས་རུང་ཞིང་རྐུན་མ་དེ་ལ་བབ་ལྟོས་ཀྱི་ཚད་པ་གཅོད་རིན་ཡོད་པ་
ཞིག་ངེས་པར་དགོས་སམ་སྙམ་སྟེ། ཀུན་མཁྱེན་མཚོ་སྣ་བ་ཆེན་པོ་ཤེས་རབ་བཟང་པོ་ལ་
སོགས་པ་མཁས་པ་མང་པོས་དེ་ལྟར་བཞེད་པའི་ཕྱིར་ཏེ། མཚོ་ཊཱིཀ་ཉི་མའི་འོད་ཟེར་
ལས། ཡུལ་དུས་དེ་ན་རྒྱལ་ཁྲིམས་ཡོད་ན་ནི་ཚོད་ཅི་ཙམ་བརྐུས་ན་གསོད་པའི་ཉེས་པ་
ཡོད་པ་དེ་ཙམ་གྱིས་ཕམ་པར་འགྱུར་བའོ་ཞེས་དང༌། ཡུལ་དུས་དེ་ན་རྒྱལ་ཁྲིམས་མེད་
ན་ནི། སངས་རྒྱས་ཀྱི་བསླབ་པ་འཆའ་བའི་ཡུལ་དུས་ཀྱི་རིན་ཐང་གིས་བརྩིས་ཏེ། དེ་
ལྟར་ཨ་མི་དེ་བའི་གདམས་ངག་ལས་བྱུང་བ་དང་། རིགས་པས་ཀྱང་ལྟུང་བ་ནི་བཅས་
པ་ལ་ལྟོས་པའི་ཕྱིར་རོ་ཞེས་གསུངས་པའི་ཕྱིར། ཆད་པ་རབ་གསོད་པ་སྨོས་པ་ནི་ཆད་
པ་འབྲིང་དང་ཆུང་ངུ་དག་ཀྱང་མཚོན་པའི་དོན་ནོ། ། རྒྱལ་བ་དགེ་འདུན་གྲུབ་ཀྱི་་་་
470



དགོངས་པ་ཡང་ཡིན་ཏེ། རིན་ཆེན་ཕྲེང་བ་ལས། འཇིག་རྟེན་ཕལ་གྱིས་བརྐུས་པའི་
ཐ་སྙད་དང་ཆད་པ་གཅོད་པར་རིགས་པ་ཙམ་དུ་བྱེད་པ་ཡན་ཆད་རིགས་ཏེ་ཞེས་གསུངས་
པའི་ཕྱིར། དེ་བཞིན་དུ་རྒྱལ་བ་དགེ་འདུན་རྒྱ་མཚོས་ཀྱང་བཞེད་དེ། བསླབ་བྱ་ལག་
ལེན་གསལ་བའི་སྒྲོན་མེ་ལས། ཅི་ཙམ་མ་བྱིན་པར་བླངས་ན་བཞུས་པའི་ཐ་སྙད་དང་
ཆད་པས་བཅད་ རིགས་པ་ཡན་ ཆད་རིགས་ ཏེ་ཞེས་ གསུངས་པའི་ཕྱིར། པཎ་ཆེན་
བསོད་ནམས་གྲགས་པས་ཀྱང་བཞེད་དེ། འདུལ་བ་ལུང་རིགས་ཉི་མ་ལས། གང་
བརྐུས་ན་འཇིག་རྟེན་ཕལ་ཆེ་བས་རྐུན་མར་བཟུང་ནས་རྒྱལ་བོ་སོགས་ཀྱིས་ཆད་པ་ཅི་
རིགས་གཅོད་པ་ཡན་ལ་རིན་ཐང་ཚང་བར་གསུངས་པའི་ཕྱིར་ཞེས་གསུངས་སོ། ། རྒྱལ་
དབང་བརྒྱད་པའི་ཡོངས་འཛིན་ཡེ་ཤེས་རྒྱལ་མཚན་དཔལ་བཟངང་པོས་ཀྱང་གསུངས་ཏེ།
བསླབ་བྱ་འོད་ལྡན་སྙིང་པོ་ལས། རིན་ཐང་གི་ཚད་ལ་སྣ་ཚོགས་ཞིག་སྣང་ཡང་། ལུང་
རྣམ་འབྱེད་ལས། རྒྱལ་ཁྲི མས་ལ་དངོས་པོ་ཅི་ཙམ་བརྐུས་ན་ཆད་པས་གཅོད་པའི་ཚད་
དང་བསྟུན་པར་གསུངས་ཞེས་གསུངས་པའི་ཕྱིར། དེ་ལ་ཡང་དངུལ་ཞོ་གང་ཙམ་དང་
དོང་ཚེ་བརྒྱ་ཙམ་ད་ལྟའི་དུས་སུ་རིན་ཐང་གི་ཚད་དུ་འཐད་ཅེས་མང་པོ་དག་གིས་བཞེད་
མོད། དེ་ནི་ཡུལ་དུས་གཞན་ལ་དེ་ལྟར་འཐད་པའི་མཐའ་དགག་མི་ནུས་མོད། འོན་
ཀྱང་རྒྱ་ནག་དང་སོག་ཡུལ་འདི་ལྟ་བུ་ལ་དངུལ་དང་དོར་ཚེ་སོགས་རྫས་མང་པོའི་དཀྱིལ་
ནས་བརྐུ་ཐུབ་བཞིན་དུ་མང་པོ་མཁྱེར་བར་དངུལ་ཞོ་གང་ཙམ་དང་དོང་ཚེ་བརྒྱ་ཙམ་ལས་
མི་ལེན་པའི་རྐུན་མ་ཞིག་གལ་ཏེ་བྱུང་ཚེ། དེ་ལ་ཆད་ལས་ལྟ་ཅི་ཕལ་ཆེར་བདག་རྐྱེན་བྱ་
དགོས་པའི་ཚོད་ཡོད་པས། དེས་ན་ཡུལ་དུས་དེ་ལྟ་བུ་ལ་རིན་ཐང་ཚང་མི་ཚང་དང་
སྤྱིར་བཏང་དམིགས་བསལ་ལ་སོགས་པའི་བཅས་མཚམས་ཕྲ་མོ་རྣམས་སངས་རྒྱས་རང་
ལས་གཞན་སུ་ཞིག་གིས་བརྗོད་ནུས། དེའི་ཕྱིར་ སྔོན་གྱི་མཁས་པ་རྣམས་ཀྱིས་ཀྱང་
བཞེད་པའི་ཚུལ་ནི། རྒྱུ་འདུལ་འཛིན་ཆེན་པོས་རྟ་རྒོད་མ་གཅིག་རིན་ཐང་གི་ཚད་དུ་
བཞེད་པ་དང་། སྦལ་ཏི་བརྩོན་འགྲུས་དབང་ཕྱུག་དང་སྐྱེད་ཚལ་མཁན་པོ་ཀུན་དགའ་
ཆོས་བཟང་གཉིས་ནས་ཁལ་བཞི་ལ་བཞེད་པ་དང༌། རྗེ་བཙུན་རེད་མདའ་བས་གསེར་
སྐར་མ་ལྔ་རིན་ཐང་གི་ཚད་དུ་བཞེད་པ་རྣམས་ཡིན་ཏེ། འདུལ་བ་ལུང་རིགས་གཏེར་
མཛོད་ལས། རྒྱ་འདུལ་ན་རེ། རྟ་རྒོད་མ་ཙམ་རིན་ཐང་གི་ཚད་དུ་འཐད་དེ། མ་
471



བྱིན་ལེན་གྱི་རིན་ཐང་ནི། གསོད་པའི་དགག་པ་དང་བསྟུན་ནས་བཞག་པ་གང་ཞིག་
དེ་ཙམ་ལ་གསོད་པའི་དགག་བྱ་རྫོགས་པའི་ཕྱིར་ཟེར། སྐྱོར་མོ་ལུང་བ་སྦལ་ཏི་ན་རེ།
ནས་ཁལ་བཞི་ཙམ་ཡིན་ཏེ། འོད་ལྡན་དུ། ཆུ་གཏོང་འགོག་གི་སྐབས་སུ་ནས་ཁལ་
བཞི་ལ་དཔེར་བརྗོད་པའི་ཕྱིར་ཟེར། རེད་མདའ་བ་ན་རེ། གསེར་ཞོ་ཕྱེད་ཙམ་ཡིན་
ཏེ། མ་ཤ་ཀ་གཅིག་དང་གསེར་དྲུག་ནམ་གཅིག་ཚད་མཉམ་པར་གྲགས་པའི་གཏམ་
རྒྱུད་ངེས་པ་ཅན་ཡོད་ཅིང༌། མ་ཤ་ཀ་གསུམ་རིན་ཐང་གི་ཚད་དུ་ལུང་གཏམ་གྱི་གཞི་
ལས་བཤད་པའི་ཕྱིར་ཞེས་གསུངས་སོ། ། སྐྱེད་ཚལ་མཁན་པོ་ཉིད་ཀྱིས་བཞེད་ཚུལ་ཡང་།
དེ་ཉིད་ལས། མུ་གེ་ལ་སོགས་པའི་རྐྱེན་ངན་པ་མེད་པའི་དུས་སུ་ནས་ཁལ་བཞི་ཙམ་
རིན་ཐང་གི་ཚད་དུ་རིགས་ཏེ་ཞེས་གསུངས་པའི་ཕྱིར། སྤྱན་སྔ་བློ་གྲོས་རྒྱལ་མཚན་གྱིས་
ནས་ཁལ་གཉིས་སམ་དངུལ་ཞོ་གསུམ་མ་ལོངས་ཙམ་ལ་བཞེད་དེ། དེ་ཉིད་ཀྱིས་མཛད་
པའི་བསླབ་བྱ་འོད་ཕྲེང་ལས། མ་ཤ་ཀ་ལྔ་ལ་ཁལ་གསུམ་བྲེ་དྲུག་ཕུལ་བཞི། མ་ཤ་ཀ་
བཞི་ལ་ཁལ་གཉིས་བྲེ་བཅུ་གསུམ་ཕུལ་དོ། རིན་ཚད་དེ་གཉིས་གང་ལ་བྱས་ཀྱང་མངོན་
ཞེས་དང༌། ཡང་དེ་ཉིད་ཀྱིས་མཛད་པའི་བསླབ་བྱ་གཞན་ཕན་སྙིང་པོ་ལས། བཤད་
པ་རྣམས་དང་བསྟུན་ན་འདིའི་ཞོ་ གསུམ་མ་ལོངས་ཙམ་ ཞིག་ཡིན་པར་མངོན་ཞེས་་་་
གསུངས་པའི་ཕྱིར། ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོས། ནས་ཁལ་
གཅིག་ ལ་ བཞེད་དེ། དེ་ ཉིད་ ཀྱིས་ མཛད་ པའི་ བསླབ་བྱ་ཉུང༌ངུ་ རྣམ་ གསལ་ ལས།
བོད་དུ་མུ་གེ་མེད་པའི་ཚེ་ནས་ཁལ་གཅིག་ཙམ་དང་། མུ་གེ་བྱུང་བའི་ཚེ་ནས་ཁལ་ཕྱེད་
ཙམ་གྱིས་ཀྱང་ལོངས་པར་མངོན་ཞེས་གསུངས་པའི་ཕྱིར། ཨཱ་ཀྱ་བློ་བཟང་བསྟན་པའི་
རྒྱལ་མཚན་གྱིས་དངུལ་ཞོ་དོ་ལྷག་ཙམ་ལ་བཞེད་དེ། དེ་ཉིད་ཀྱིས་མཛད་པའི་འདུལ་བ་
རྒྱ་མཚོའི་ སྙིང་ པོའི་ རྣམ་བཤད་འཕགས་ནོར་རིན་ ཆེན་འདྲེན་ པའི་གྲུ་གཟིངས་ ལས།
དམ་པ་དག་གིས་ད་ལྟ་བོད་ཀྱི་ཐང་ལ་བརྩི་ན། མུ་གེ་མེད་ཚེ་ནས་ཁལ་གཅིག་དང་ཡོད་
ཚེ་ནས་ཁལ་ཕྱེད་ཙམ་ལ་རིན་ཐང་ཚང་བར་གསུངས་པས། ད་ལྟ་ཡུལ་དུས་འདིའི་རྩིས་
ལ་དངུལ་ཞོ་དོ་ ལྷག་ཙམ་བླང་ན་ ཕམ་ པ་འབྱུང་བར་སྣང་ངོ་ཞེས་གསུངས་པའི་ཕྱིར།
བཀའ་གདམས་བསྟན་པའི་སྲོལ་འཛིན་ཡོངས་འཛིན་ཡེ་ཤེས་རྒྱལ་མཚན་གྱིས་བོད་དངུལ་
ཊཾ་ཀ་གཅིག་གི་ཚད་ལ་བཞེད་དེ། དེ་ཉིད་ཀྱིས་མཛད་པའི་བསླབ་བྱ་འོད་ལྡན་སྙིང་པོ་
472



ལས། དོན་བརྒྱུད་མར་དངུལ་ཞོ་ གཅིག་ཙམ་ལ་རིན་ ཐང་ གི་ཚད་དུ་བྱས་པ་དང་།
ཡོང་སེ་བ་གསུམ་ཙམ་མམ་དངུལ་ཞོའི་བརྒྱད་ཆ་གཅིག་གིས་རིན་ཐང་གི་ཚད་ལོངས་པར་
འདུལ་འཛིན་འགའ་ཞིག་གིས་གསུངས་ཞེས་བཤད་དེ། སྔོན་དུས་གསེར་ཞོ་རེ་ལ་ཊཾ་
བརྒྱད་རེ་བྱེད་པས་འདིའི་དངུལ་ཞོ་ཞེས་པ་ཊི་བརྒྱུད་ཀྱི་དོན་ནོ། །དེ་ལྟར་ན་དངུལ་ཞོའི་
བརྒྱད་ཆ་གཅིག་ནི་དངུལ་བལ་ཊཾ་གཅིག་ཡིན་པས་དེ་ཙམ་གྱིས་རིན་ཐང་གི་ཚད་ལོངས་
པར་བ་གསུངས་ཞེས་གསུངས་པའི་ཕྱིར། དེས་ན་མཁས་པ་དེ་སྙེད་ཅིག་གིས་རིན་ཐང་གི་
མ་མཐའི་ཚད་དངུལ་ཞོ་ཕྱེད་དང་དོ་ཡན་རི་བ་ལ་མཛད་པ་དང་། དེའི་རྒྱུ་མཚན་ལ་
ཡུལ་ དུས་དང་བསྟུན་པའི་ཆད་པ་གཅོད་རིགས་པ་ཡན་ ཆད་ དགོས་ གསུངས་པའི་་་་་་
དགོངས་གཞི་ལ་བརྟགས་ཏེ། ད་ལྟའི་དུས་སུ་དངུལ་ཞོ་གང་ཙམ་ལ་དགག་བྱ་མི་རྫོགས་
སམ་སྙམ་སྟེ། གསེར་ཡིན་ན་སྐར་མ་བཞི་དང་། དངུལ་ཡིན་ཚེ་ཞོ་བཞིའི་ཚོད་རིན་
ཐང་གི་ཚད་ཨེ་ཡིན་སྙམ་མོ། ། སྤྱིར་ནས་དང་འབྲས་དང་དམར་རུ་སོགས་ཆེ་ཆུང་མི་
སྙོམས་ཤིང་། བོད་དང་རྒྱ་ནག་གི་སྦྱོར་ཉག་རྒྱུ་མ་སོགས་ཀྱང་དུས་ཀྱི་དབང་གིས་ཚད་
གཅིག་ ཏུ་ མི་ གནས་ པས་བཤད་དཀའ་ཡང་། རིན་ཚད་འདི་ལ་མཁས་ པ་རྣམས་ སྣ་
ཚོགས་གསུངས་པ་ལ་བརྟེན། ཁོ་བོའི་བསམ་ཚོད་ལ། གཞི་འགྲེལ་དུ་ལྷུང་བཟེད་ཀྱི་
ཚད་མ་གྷ་དྷའི་སྲང་ཚད་ཀྱི་སྟེང་ནས་བཤད་འདུག་པས། དེ་དང་བསྡུར་ན་རིན་ཐང་གི་
ཚད་ཀྱང་བདེ་བླག་ཏུ་གོ་ཡོང་སྙམ་པ་སྔ་མོ་ནས་ཡོད་པ་ལྟར། དཀའ་ཚེགས་ཀྱིས་འབྲས་
འབྲུ་སོགས་ཁྱོར་བ་དང་རྒྱ་ཐུར་གྱིས་གཞལ་བར་བྱས་ཏེ། རྒྱ་གར་ནག་གི་སྲང་ཆའི་ཚད་
ལེགས་པར་བཤད་པའི་ཁུལ་ཡིན་མོད། འོན་ཀྱང་བྱིས་པའི་བློ་དང་རྟོག་གེའི་རིགས་
པས་བྱས་པའི་ཕྱིར་ན་ཉེས་བཤད་དུ་རིག་ཚེ། ལུང་དང་རིགས་པའི་རྡོ་ཆར་དྲག་པོས།
ཁོ་བོའི་སུག་རྗེས་ངན་པ་འདི་ལུས་པ་མེད་པར་བསུབས་ཏེ། ལེགས་བཤད་གསར་བའི་
འབྲུག་སྒྲ་སླད་ནས་སྒྲོག་པར་བྱེད་ཀྱང་ཡི་རངས་པ་ལས་མི་བཟོད་པ་ཅི་ཡང་མེད་དོ། །དེ་
ལྟར་ཕམ་པ་དངོས་འབྱུང་ཉེ་རིང་གང་ཡིན་ཡང་། མ་བྱིན་པར་ལེན་པ་མི་དགེ་བ་ཡིན་
པས། གཞན་གྱི་ནོར་ལ་མ་ཆགས་པར་རང་ལ་གང་བདོག་གིས་ཆོག་ཤེས་ན་ཚེ་ཕྱི་མར་
ཡང་ལོངས་སྤྱོད་འཛད་དཀའ་ཞིང་ཕྱིས་ཀྱང་རྙེད་སླ་བའི་ཕན་ཡོན་བསམས་ནས་མི་དགེ་
བ་སྤོང་བའི་ཚུལ་ལ་འབད་པར་བྱའོ། །སྨྲས་པ། ལུང་རིགས་གཤོག་པ་ཟུང་གི་སྟོབས་
473



རྩལ་མཐོ། །མང་ཐོས་གདེངས་ཅན་ཟས་ཀྱིས་རབ་མྱོས་ཤིང་། །གསུང་རབ་ནམ་མཁའི་
ཁྱོན་ལ་དབང་བསྒྱུར་བའི། །དྲན་དབང་མཁའ་ལྡིང་ཚུལ་འདིར་ངལ་གསོ་རིགས། ། ཁ་
ཅིག་ཕོ་ཚོད་གཏམ་གྱིས་མཁས་པ་འབྲིད། ། ཕལ་མོ་ཆེ་རྣམས་རང་ལ་གཏོལ་མེད་པར། །
གཞན་གྱིས་ཟེར་སྒྲོས་ཁ་བྱང་ཁོ་ནས་ཚིམ། །དེ་ཕྱིར་གནད་དོན་འབིགས་མཁན་མ་བྱུང་
ངོ་། །འདིར་ནི་གྲགས་ཚོད་ཙམ་ལ་མ་འཆེལ་བར། ། གཞུང་བཞིན་བྲེ་དང་སྲང་གི་ཚད་
བཙལ་ཏེ། །དངོས་སྟོབས་རིགས་པས་གཏན་ལ་ཕབ་པས་ན། ། ལོག་པར་བཤད་དོ་སྙམ་
པ་ཕལ་ཆེར་མེད། །འོན་ཀྱང་རྟོག་གེའི་རིགས་པས་བྱས་པའི་ཕྱིར། །ཐུབ་དགོངས་དག་
དང་རྒྱབ་སྤྲོད་གྱུར་པའི་རིགས། །གང་ཡང་མ་བསླབ་ཅི་ཡང་མི་ཤེས་པར། ། དགོངས་
ཚོད་མ་ཟིན་བདག་བློའི་སྐྱོན་དུ་དགོངས། །གལ་ཏེ་ལེགས་བཤད་ཡིན་ཚེ་འདི་འདྲ་བ། །
དོན་དུ་མི་གཉེར་གང་དག་སྨད་པའི་གནས། །ཡན་ལག་བརྒྱད་དང་ལྡན་པའི་མཚོ་འགྲམ་
དུ། ། མི་བཟད་སྐོམ་པས་གདུང་ལ་ཅི་བྱར་ཡོད། །གསར་བ ཤད་ཉི་མའི་འོད་སྟོང་བཀྱེ་བ་
ཡིས། །ཐུབ་དགོངས་པདྨའི་སྦུབས་ཀྱི་རྒྱ་ཕྱེ་སྟེ། །དཀའ་གནད་དྲི་བསུང་མི་ཉུང་སྤྲོ་ཡོད་
ཀྱི། ། དཔྱོད་ལྡན་བུང་ཚོགས་དགའ་སྟོན་ཅི་དགར་བྱོས། ། དགེ་འདིའི་བཟོ་བོ་མཁས་
པའི་འདུ་བྱེད་ལས། །རྣམ་སྨིན་ཡོན་ཏན་ཀ་བ་བརྒྱུད་ལྡན་པའི། ། དལ་འབྱོར་མཚན་
ཉིད་ཚང་བའི་ཁང་བཟང་མཆོག། ཆོས་སྲིད་གྲོང་གི་དཀྱིལ་དུ་འགྲུབ་གྱུར་ཅིག། ཐོས་
བསམ་དར་མང་གཡོ་བའི་རྒྱལ་ མཚན་རྩེར། ། སྒོམ་པའི་ཡིད་བཞིན་དབང་རྒྱལ་ཉེར་
བཀོད་དེ། ། མཁས་པའི་བྱ་བ་ གསུམ་ གྱིས་མཆོད་པའི་མཐུས། ། འཛད་མེད་ཆོས་ཀྱི་
མཆོད་སྦྱིན་སྤེལ་བར་ཤོག། ཅིས་མ་བྱིན་ལེན་གྱི་ཕམ་པའི་རིན་ཐང་གི་ཚད་བཤད་པ་
འཁྲུལ་སྤོང་མཁས་པ་དགྱེས་བྱེད་མཆོད་ཡོན་རྣམ་དག་ཅེས་བྱ་བ་འདི་ནི། ལྷ་ལྡན་གྲྭ་
སྐོར་བའི་མིང་ཅན་ཨ་ལག་ཤ་ངག་དབང་བསྟན་དར་ཞེས་བྱ་བས་སྔར་སེ་བ་གསུམ་ལ་
ཚད་བཞག་ སྟེ་གཅིག་བརྩམས་ཀྱང་ཚིག་གྱོང་ཞིང་དོན་ཇི་བཞིན་མ་བྱུང་བར་བརྟེན།
སླར་ཞིབ་དཔྱོད་ཀྱིས་བཅོས་སྐྱོར་ལན་འགའ་བྱས་ངོས་ཆོ་འཕྲུལ་ཟླ་བའི་མར་ངོའི་ཚེས་
གཉིས་ལ་རྫོགས་པར་བགྱིས་པའོ། །སརྦ་མངྒ་ལཾ། །
474
