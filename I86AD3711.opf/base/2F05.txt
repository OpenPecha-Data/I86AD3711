༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W4CZ34261
||2013331247
ImageGroup:
ISBN:
140745291
9787542109750
LCCN:
Title:
གསུང་འབུམ།
བསྟན་དར་ལྷ་རམས་པ།
gsung 'bum/_bstan dar lha rams pa/
Author:
ངག་དབང་བསྟན་དར་
ngag dbang bstan dar
n/a
bla brang gtsug lag deb phreng;n/a
Descriptor:
Original Publication:
Place:
Publisher:
lanzhou
kan su'u mi rigs dpe skrun khang
Date:
Volume:
III
Total Volumes:
TBRC Pages:
In/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138 US. Comments: 11/12/14



བླ་བྲང་གཙུག་ལག་དེབ་ཕྲེང་གི་གདན་ཞུས་བློ་འདོན་པ།
དོར་ཞི་གདོང་དྲུག་སྙེམས་བློ། དབང་རྒྱལ། ཧྲང་མེན་ཞིན། ཕུའུ་ཝུན་ཁྲིན།།
ཁྲིན་ཆིན་དབྱིན། གཉའ་གོང་དཀོན་མཆོག་ཚེ་བརྟན། པ་སངས་དབང་འདུས། དཔའ་རིས་སངས་རྒྱས།
བླ་བྲང་གཙུག་ལག་དེབ་ཕྲེང་གི་ཕྱོགས་སྒྲིག་ཚོགས་མི།
གཙོ་སྒྲིག་པ།]
དམ་ཆོས།
གཙོ་སྒྲིག་གཞོན་པ།
ཆ་རིས་སྐལ་བཟང་ཐོགས་མེད། འབྲུག་རྒྱལ་མཁར།
རྩོམ་སྒྲིག་མི་སྣ།
དམ་ཆོས། ཆ་རིས་སྐལ་བཟང་ཐོགས་མེད། སངས་རྒྱུས་རྒྱུ་མཚོ། དཔའ་རིས་དོན་གྲུབ། བསོད་ནམས་ལྷུན་གྲུབ། བཀྲ་ཤིས་དོན་གྲུབ།
འཇམ་དབྱངས་དོན་གྲུབ། ཚུའུ་ཞོ་ཡིན། དབུས་སྐྱབས། ཚེ་རིང་ཐར། རབ་བརྟན། ཀྲུང་ཕྱིས་ཧོས། དཔའ་རིས་སྐྱིད། ་་་
བླ་བྲང་གཙུག་ལག་དེབ་ཕྲེང་གི་སྤྱི་ཁྱབ་ཇུས་འགོད་མི་སྣ།
ཆ་རིས་སྐལ་བཟང་ཐོགས་མེད། འབྲུག་རྒྱལ་མཁར། དམ་ཆོས།
《 g Emཚོ#*AL#》 #*#ན ཀུཊྚ #：
]
，
ia #
#B/#
#ct& ##*## 2&gt# 4g#ཉྩཱ ཡྻ
， 《 # Apཚོg
f། #》#
#;
#:
}E
gje; #g • Ilg#j# ##
*: ༡h fe E • IggyE# *ཎྜི#*# 4*## · s#7 *# #LPigl
江样东知 祁晓萍,欧加杨·才让塔热巴张吉会华锐吉
་
《 ན ་མ*#*
#》 #
slg;
，
f#a · IlggfyE
PÉ Pia
y
ཁག
e
༤



་་་
༼/
@
#
/
ཟས
13
o6Coopp
༄༅།།མཁས་པའི་དབང་པོ་ཨ་
ལག་ཤ་བསྟན་དར་ལྷ་རམས་
པའི་གསུང་འབུམ་བཞུགས་སོ།།
（སྨད་ཆ)
༧
-
༄༅།།བླ་བྲང་གཙུག་ལག་དེབ་ཕྲེང་།
ཀན་སུའུ་མི་རིགས་དཔེ་སྐྲུན་ཁང་།



དཀར་ཆག
མཁས་གྲུབ་ཆོས་རྗེས་མཛད་པའི་རྗེ་བདག་ཉིད་ཆེན་པོའི་བསྟོད་པ་དད་པའི་རོལ་མཚོའི་
འགྲེལ་བ། ...............
…….….…。 (1)
བློ་སྦྱོང་དོན་བདུན་མའི་ཉེར་མཁོ། .....
.. བ.. (39）
འཆད་རྩོད་རྩོམ་གསུམ་གྱི་རྣམ་གཞག ...….…..............…….….……... .....（72）
སུམ་རྟགས་ཀྱི་དོན་གོ་སླ་བར་བསྡུས་པའི་བཤད་པ། ..……....…..... ..... (96)
ཡི་གེའི་བཤད་པ་མཁས་པའི་ཁ་རྒྱན།
... (133)
དག་ཡིག་གཅེས་བསྡུས་འཁྲུལ་སྤོང་། །
(164.）
བརྡའ་ཡིག་བློ་གསལ་མགྲིན་རྒྱན། ..…...
(188)
སྙན་ངག་མེ་ལོང་གི་ལེའུ་གསུམ་གྱི་དཔེར་བརྗོད། ...
(251)
དཔེ་རྒྱུན་གྱི་སྒོ་ནས་བླ་མ་ལ་བསྟོད་པ། .....…..
(295)
སྙན་ངག་མེ་ལོང་གི་ལེའུ་གཉིས་པའི་མཚུངས་པ་གསལ་བྱེད།
(299）
འཕྲིན་ཡིག་གི་སྐོར། །
（310)
ཡི་གེའི་མཐའ་དཔྱོད་མ་དག་པའི་དྲི་མ་འཁྲུད་པའི་ཆབ་གཙང་། ..….... • （355）
རྣམ་འགྲེལ་རྩོམ་འཕྲོ།
•.•(371）
སྒྲོལ་བསྟོད་མཁས་པའི་གཙུག་རྒྱན་གྱི་འགྲེལ་བ། ...
(397）
ཡིག་བསྐུར་རྣམ་གཞག
(413）
ཚ་གསུར་ལ་དོགས་པ་གཅོད་པའི་འཁྲུལ་སྤོང་དགོངས་པ་རབ་གསལ། ... （426)
མི་ཆོས་དགའ་སྟོན། .......
•.• （439）
གསུང་ཐོར་བུའི་སྐོར། ......…...
(449）



༄༅། །མཁས་གྲུབ་ཆོས་རྗེས་མཛད་པའི་རྗེ་བདག་ཉིད་
ཆེན་པོའི་བསྟོད་པ་དད་པའི་རོལ་མཚོ་ཞེས་བྱ་བའི་
འགྲེལ་བ་དད་པའི་རོལ་མཚོར་འཇུག་
པའི་གྲུ་གཟིངས་ཞེས་བྱ་
བ་བཞུགས་སོ། །
དུས་གསུམ་བདེར་གཤེགས་སྲས་བཅས་ཐམས་ཅད་ཀྱི། ། མཁྱེན་བརྩེ་ནུས་པ་མ་
ལུས་གཅིག་བསྡུས་ཏེ། །སྙིགས་དུས་འགྲོ་བའི་ཁམས་དང་མོས་བློའི་ངོར། །འཚམ་པར་
ངུར་སྨྲིག་གར་གྱི་རྣམ་རོལ་པ། །མཚུངས་མེད་བཤེས་གཉེན་གྲུབ་པའི་དབང་ཕྱུག་རྗེ། །
ཀློང་རྡོལ་ངག་དབང་བློ་བཟང་རིན་པོ་ཆེར། ། སྒོ་གསུམ་གུས་པས་ཕྱག་འཚལ་སྐྱབས་སུ་
མཆི། །རྣམ་པ་ཀུན་ཏུ་རྗེས་སུ་གཟུང་དུ་གསོལ། །འདིར་མཁས་གྲུབ་ཆོས་རྗེ་དགེ་ལེགས་
དཔའ་བཟང་བོས་མཛད་པའི་རྗེ་བདག་ཉིད་ཆེན་པོའི་བསྟོད་པ་དད་པའི་རོལ་མཚོ་ཞེས་
བྱ་བ་འདི་འཆད་པ་ལ་གསུམ། ཀླད་ཀྱི་དོན། གཞུང་གི་དོན། མཇུག་གི་དོན་ནོ། །
དང་པོ་ལ་གསུམ། ཤིས་པ་བརྗོད་པ། བསྟོད་པའི་མཚན་སྨོས་པ། མཆོད་པར་
བརྗོད་པའོ། །དང་པོ་ནི། ཨོཾ་བདེ་ལེགས་སུ་གྱུར་ཅིག་ཅེས་པ་སྟེ། དེ་ལ་ཨོཾ་ནི་རྡོ་རྗེ་རྩེ་
མོ་ལས། ཨོཾ་ནི་ཅི་ཞིག་ཡིན་པར་བཤད། ། མཆོག་དང་ནོར་གཏེར་དཔལ་དང་་་་་་་
གཡང་། ། སྐལ་བཟང་རྣམ་པ་དང་ལྡན་ཞིང་། ། དམ་བཅའ་བ་དང་བཀྲ་ཤིས་དོན། །
ནོར་བུ་འཛིན་པའི་སྔགས་སུ་བརྗོད། ། ཅེས་དང༌། གསང་བ་འདུས་པའི་བསྐྱེད་རིམ་
དངོས་གྲུབ་རྒྱ་མཚོ་ལས། ཡི་གེ་ཨོཾ་ བརྗོད་ པས་བསོད་ནམས་ལེན་པ་ཡིན་ཏེ་ཞེས་་་་
གསུངས་སོ། །རྡོ་རྗེ་རྩེ་མོའི་ཚིག་གི་དོན་ནི། ཏཱ་ར་ནཱ་ཐའི་ཚེ་མདོའི་འགྲེལ་བར་བཤད་
པ་ལྟར་ཅུང་ཟད་བཤད་ན། མཆོག་ནི་དངོས་གྲུབ་ནོར་ནི་ལོངས་སྤྱོད་གཏེར་ནི་ལོངས་
སྤྱོད་ཀྱི་རྒྱུ་བསོད་ནམས། དཔལ་ནི་དབང་ཕྱུག གཡང་ནི་ལུས་སེམས་བདེ་བ་མྱོང་བ་
སྟེ། ཨོྃ་གྱི་མཐུ་ལས་ཡོན་ཏན་དེ་དག་བསྒྲུབ་ཅིང༌། ངེས་པའི་དོན་དུ་ན་ཡེ་ཤེས་ལྔ་



ཡང་མཚོན་ལ། ཨོཾ་དང་ལྡན་པའི་དོན་གང་ཡིན་མཐར་ཕྱིན་པར་འགྱུར་བ་ནི་དམ་
བཅའ་བ་སྟེ་མི་འགྱུར་བའི་དོན་དང༌། ཨོ་དང་ཨ་ཐ་ནི་བཀྲ་ཤིས་པའི་དོན་དུ་རབ་ཏུ་
གྲགས། ཨོཾ་གྱི་སྟོབས་ཀྱིས་སྔགས་འབྲུ་གཞན་ཐམས་ཅད་ཀྱི་ནུས་པ་དགེ་ཞིང་བཀྲ་ཤིས་
པར་སྦྱར་བར་བྱེད་པས་ན་ནོར་བུ་འཛིན་པའི་སྔགས་ཞེས་བརྗོད་པ་ཡིན་ནོ་ཞེས་བྱུང་བ་
ལྟར་རོ། །ཨོ་དང་ཨ་ཐ་ནི་བཀྲ་ཤིས་པའི་དོན་དུ་རབ་ཏུ་གྲགས་ཞེས་པ་ནི་མངོན་བརྗོད་དུ་
གྲགས་ཞེས་པའི་དོ་ཡིན་པ་ནས་དེ་ཇི་ལྟར་གྲགས་ཚུལ་ནི། སྔོན་གྱི་དུས་སུ་བདུད་རྩིའི་
རང་བཞིན་ཅན་གྱི་རྒྱ་མཚོ་ཞིག་ཡོད་པ། ལྷ་དང་ལྷ་མ་ཡིན་རྣམས་ཀྱིས་བསྲུབས་པ་ལས།
ཟླ་བ་དང་། གླང་པོ་ཆེ་ས་སྲུང་དང་། ལྷ་མོ་དཔལ་མོ་གསུམ་བྱུང་བ་རིམ་པ་བཞིན་དུ།
དབང་ཕྱུག་དང་། བརྒྱ་བྱིན་དང་། ཁྱབ་འཇུག་གིས་ཁྱེར་ལ། དེ་ནས་ཆང་ཞེས་བྱ་
བ་ཞིག་བྱུང་བ་ལྷ་མ་ཡིན་གྱིས་འཐུང་མ་ནུས། ལྷས་འཐུང་པས་ལྷ་དང་ལྷ་མ་ཡིན་ཞེས་
པའི་མིང་སོ་སོར་གྲགས། དེ་ནས་དུག་སྐྱེས་བུ་ནག་པོ་བརྩེགས་པ་ཞེས་བྱ་བ་ཞིག་བྱུང་
བ་ཁྱབ་འཇུག་གིས་མིད་པས་དྲན་པ་སྟོར། ལྷ་ཆེན་པོས་དེ་ལས་དྲངས་ཏེ་མགྲིན་པར་
བཞག་པས་མགྲིན་པ་སྔོན་པོར་སོང་། དེའི་འོག་ཏུ་བདུད་རྩི་བུམ་པ་གང་བྱུང་བ་ལྷ་མ་
ཡིན་རྣམས་ཀྱིས་ཁྱེར་བས་ལྷ་རྣམས་ཤིན་ཏུ་ཡི་མུག་ནས་འདུག་པའི་ཚེ་ཁྱབ་འཇུག་གིས་
བུད་མེད་ཀྱི་གཟུགས་སུ་སྤྲུལ་ཏེ་ལྷ་མ་ཡིན་གྱི་གནས་སུ་སོང་ནས་གཡོ་ཐབས་ཀྱིས་བདུད་
རྩི་བརྐུས་ནས་ཁྱེར་འོངས་ཏེ་ལྷ་རྣམས་ཀྱིས་ལོངས་སྤྱོད་དོ། །དེའི་ཚེ་ལྷ་མ་ཡིན་སྒྲ་གཅན་
ལྷའི་གཟུགས་ཀྱིས་འོངས་ནས་བདུད་རྩིའི་སྐལ་བ་ཐོབ་པ་ན་ཁྱབ་འཇུག་གིས་ཤེས་ཏེ་
འཁོར་ལོ་འཕངས་པས་སྒྲ་གཅན་གྱི་མགྲིན་པ་བཅད་ཀྱང་བདུད་རྩིའི་མཐུས་མ་ཤི་བར་
འཁོར་ལོ་ཕྱིར་འཕངས་པས་ཚངས་པའི་མཁུར་ཚོས་ལ་རྨ་བྱུང་སྟེ་ཟུག་རྔུ་དྲག་པོ་མི་བཟོད་
པས་ཚངས་པ་རེ་ཞིག་བརྒྱལ་ཞིང་རིང་ཞིག་ན་བརྒྱལ་བ་གསོས་ཤིང་དྲན་པ་རྙེད་ནས་ཕན་
ཐབས་བསམས་པས། སྔོན་སངས་རྒྱས་ཞིག་ལས་སྨན་གྱི་རྒྱུད་ཐོས་པའི་རྐྱེན་གྱིས་རྨའི་
ནང་ནས་ཚེའི་རིག་བྱེད་ཀྱི་ཐོག་མ་ཨོཾ་ཨ་ཐ་ཞེས་བྱ་བ་ཐོན་པ་ལ་བརྟེན་ནས་ཚེའི་རིག་བྱེད་
ལས། ཡི་གེ་ཨོཾ་དང་ ཨ་ ཐའི་སྒྲ། ། གཉིས་པོ་འདི་དག་སྔོན་ཚངས་པའི་མཁུར་ཚོས་་
བརྡོལ་ཏེ་མངོན་པར་བྱུང་། ། དེས་ན་དེ་དག་བཀྲ་ཤིས་ཡིན། ། ཞེས་གསུངས་པ་ལྟར་
རོ། །དེས་ན་ཨོཾ་ནི་དོན་ཆེན་པོ་དང་ལྡན་པའི་བཀྲ་ཤིས་པའི་ཚིག་ཡིན་པས་དེ་བརྗོད་པ་བོ་



ལ་བར་ཆད་མི་འཇུག་ཅིང་འདོད་པའི་དོན་རྣམས་འགྲུབ་པར་འགྱུར་བའི་དོན་གྱིས་ན་
གཞུང་འདིའི་འགོར་མོ་སྨོས་པ་ཡིན་ལ། དེར་མ་ཟད་བསྟན་བཅོས་རྩོམ་པའི་ཐོག་མར་
བཀྲ་ཤིས་པའི་ཚིག་གསུངས་པ་ནི། སྔོན་བྱུང་སྟོན་པའི་རྣམ་ཐར་དང་ཡང་མཐུན་ཏེ།
བདག་ཅག་གི་སྟོན་པས་འཇིག་རྟེན་འདིར་སངས་རྒྱུ་བའི་ཚུལ་བསྟན་ནས་བདུན་ཕྲག་
བདུན་གྱི་བར་དུ་ཆོས་མི་གསུངས་པར་ ཐ་མ་ལ་ཤིང་སྒྲོལ་རྒྱུའི་དྲུང་དུ་བཞུགས་པའི་ཚེ།
ཚོང་དཔོན་ག་གོན་དང་བཟང་པོ་སྤུན་གྱིས་སྦྲང་རྩི་དང་བུ་རམ་ཕུལ་བ་རྡོའི་ལྷུང་བཟེད་
ཀྱི་ནང་དུ་བཞེས་ནས། ལྷ་ཡི་བཀྲ་ཤིས་དོན་གྲུབ་ཅིང་། །ཕྱོགས་རྣམས་བཀྲ་ཤིས་བྱེད་
པ་སྟེ། ། ཁྱེད་ཀྱི་དོན་རྣམས་འགྲུབ་གྱུར་ཅིག། ཐམས་ཅད་མྱུར་དུ་མཐུན་པར་ཤོག།
ཅེས་སོགས་ཀྱིས་ཤིས་བརྗོད་འདི་གསུང་རབ་ཀུན་གྱི་ཐོག་མར་གསུངས་པ་ནི་ཕྱིས་འཇུག་
རྣམས་ཀྱིས་ཀྱང་དེ་ལྟར་དུ་གྱིས་ཤིག་ཅེས་གདམས་པ་ཡིན་པས་ཤིས་བརྗོད་ཀྱི་དགོས་པ་
ཤེས་པ་གལ་ཆེའོ། ། རྒྱུད་རྡོ་རྗེ་རྩེ་མོ་ལས། སྐལ་བཟང་རྣམ་པ་དང་ལྡན་ཞིང་། ཞེས་
པའི་རྐང་པ་གཅིག་ལ་ཏཱ་ར་ནཱ་ཐས་བཤད་པ་བྱས་མི་སྣང་བས་དག་མ་དག་དཔྱད་དགོས་
སོ། ། བདེ་ལེགས་སུ་གྱུར་ཅིག ཅེས་པ་ནི་གནས་སྐབས་བདེ་བ་མངོན་མཐོ་དང་མཐར་
ཐུག་ལེགས་པོ་ཐར་བ་ཐོབ་པར་གྱུར་ཅིག་ཅེས་པའམ། ཡང་ན་ གཞི་བསྡུས་པ་ལས།
བདེ་འགྲོར་འགྲོ་གིས་ན་དགེ་བའོ། ། དམ་པ་རྣམས་ཀྱིས་བསྔགས་པས་ན་ལེགས་པའོ་ཞེས་
པ་ལྟར་ཡང་རུང་ངོ༌། །གཉིས་པ་བསྟོད་པའི་མཚན་སྨོས་པ་ནི། རྗེ་བཙུན་བླ་མ་ཆོས་ཀྱི་
རྒྱལ་པོ་ཙོང་ཁ་བ་ཆེན་པོའི་པི ན་ཏན་མདོར་བསྡུས་པར་བསྔགས་པའི་རབ་ཏུ་བྱེད་པ་དད་
པའི་རོལ་མཚོ་ཞེས་བྱ་བ། ཞེས་པ་ཡིན་ལ་ཚིག་གི་དོན་ནི་ཕལ་ཆེར་གོ་སླ་ལ། མདོར་
བསྡུས་པ་ཞེས་པའི་མདོ་ནི་དཔེར་ན་ལུང་བ་ཕུ་ཡངས་ཤིང་མདོ་དོག་པའི་ཆུ་རྣམས་ལུང་
མདོར་གཅིག་ཏུ་འདྲེས་པའི་ས་ལ་ལུང་པའི་མདོ་ཟེར་བ་བཞིན་དུ་མང་པོ་གཅིག་ཏུ་འདུས་
པ་ལ་མདོ་ཞེས་བྱ་ཞིང༌། བསྟོད་པ་འདིར་ཡང་རྗེ་བདག་ཉིད་ཆེན་པོའི་ཡོན་ཏན་མཐའ་
ཡས་པ་ལས་རགས་པ་ཆེ་ལོང་ཙམ་བཏུས་པས་ན་མདོ་དང་ཚིག་ཉུང་ངུར་བསྡུས་ནས་
བསྟོད་པས་ན་མདོར་བསྡུས་ པར་བསྔགས་པ་ཞེས་བྱའོ། །བསྟོད་བསྔགས་གཉིས་རྣམ་
གྲངས་ཡིན་པར་འཆི་མེད་མཛོད་ལས་བཤད་ཅིང་རབ་བྱེད་ནི་འོག་ཏུ་འཆད་དོ། །མཚན་
དངོས་ནི་དད་པའི་རོལ་མཚོ་ཞེས་པ་ཡིན་པས་བསྟོད་པ་འདི་ལ་ཐོས་པས་ཞུགས་པ་ན་རྗེ་



བདག་ཉིད་ཆེན་པོ་ལ་དད་པ་དཔག་ཏུ་མེད་པ་སྐྱེ་ཞིང་དེ་འདྲ་བའི་སེམས་རྙོག་པ་མེད་
པའི་དྭངས་པའི་དད་པ་ལ་རྗེ་བདག་ཉིད་ཆེན་པོའི་ཡོན་ཏན་འཆར་བ་བཞིན་དུ་རོལ་མཚོ་
བདུན་ལ་གསེར་རི་དང་ལྷུན་པོ་དང་སྐར་མའི་གཟུགས་བརྙན་འཆར་བ་ དཔེ་དོན་་་་་
མཚུངས་པའི་བྱེད་ལས་ཀྱི་སྒོ་ནས་སམ། ཡང་ན་བསྟོད་པ་འདིའི་བརྗོད་བྱར་རྗེ་བདག་
ཉིད་ཆེན་པོ་ལ་ཡོན་ཏན་མཐོང་བའི་རྐྱེན་མང་པོ་བཤད་པས་དད་པས་བཀང་བའི་རྒྱ་མཚོ་
ལྟ་བུའོ་ཞེས་བརྗོད་བྱའི་སྒོ་ནས་བཏགས་པའོ། ། གསུམ་ པ་ མཆོད་ པར་ བརྗོད་ པ་ ནི།
བཀའ་དྲིན་མཉམ་མེད་དེ་ཉིད་ཀྱི་ཞབས་ལ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་
མཆིའོ། །ཞེས་གསུངས་སོ། །དོན་ནི་མདོ་སྔགས་ཀྱི་བཤད་ལུང་མཛུབ་ཁྲིད་མན་ངག་གི་
སྒོ་ནས་བཀའ་ཡི་དྲིན་བླ་མ་གཞན་དང་མཉམ་པའམ་མཚུངས་པ་མེད་པ་རྗེ་བདག་ཉིད་
ཆེན་པོ་དེ་ཉིད་ཀྱི་སྐུའི་ཡན་ལག་དམའ་ཤོས་ཞབས་ལ་ལུས་ཀྱི་རྣམ་རིག་གུས་པ་ཆེན་པོས་
འདུད་པའམ་ཕྱག་འཚལ་ཞིང་ཡིད་ཀྱི་རྒྱུ་བ་དད་གུས་ཆེན་པོས་སྐྱབས་སུ་མཆིའོ་ཞེས་པ་
ཡིན་ནོ། །གུས་པ་ནི། མཛོད་ལས། དགའ་དང་གུས་ཉིད་ངོ་ཚ་ཤེས། །ཞེས་གསུངས་
པ་ལྟར་གུས་ཡུལ་ གྱི་གང་ཟག་དེ་རང་ལས་ཡོན་ཏན་མཆོག་ཏུ་ཤིས་པ་དེ་ལ་ངོ་ཚ་ཤེས་
པའམ་གུས་པ་ཟེར་བ་ཡིན་པས་དེ་ལྟ་བུའི་གུས་པ་ནི་དྭངས་པའི་དད་པ་དང༌། ཡང་
བསླབ་པ་ལ་གུས་པ་ཟེར་བ་ལྟ་བུའི་གུས་པ་ནི་ཡིད་ཆེས་ཀྱི་དད་པ་དང༌། རྟག་སྦྱོར་དང་
གུས་སྦྱོར་ཟེར་བ་ལྟ་བུའི་གུས་པ་ནི་བརྩོན་འགྲུས་ཤུགས་དྲག་ལ་བྱེད་པའི་སྐབས་ཀྱང་ཡོད་
པས་འདིར་ནི་དྭངས་པའི་དད་པ་དང་ཡིད་ཆེས་ཀྱི་དད་པ་ཅི་རིགས་ལ་བྱའོ། །སྐྱབས་སུ་
མཆི་ཞེས་པའི་སྐྱབས་ནི་རྟེན་གཞི་ཞེས་པ་ཡིན་པས་གང་ལ་བརྟེན་ན་ཉེས་སྤྱོད་རྣམས་དག་
པར་འགྱུར་ཞིང་། མཆི་བ་ནི་ཞུགས་པ་ཞེས་པ་ཡིན་པས་སྐྱབས་དེ་འཇུག་ཡུལ་ལམ་རྟེན་
དུ་འཆའ་སྟེ་ཞུགས་པའམ་བརྟེན་པ་ན་དེས་ཉེས་སྤྱོད་དང་འཇིགས་པ་ལས་སྐྱོབ་ ཅིང་
བཟང་སར་འཁྲིད་པས་ན་སྐྱབས་སུ་མཆི་ཞེས་པ་ཡིན་ནོ། །དེ་ལྟར་ཡང་སློབ་དཔོན་ཤེས་
རབ་གོ་ཆས་མཛད་པའི་ལྷ་ལས་ཕུལ་བྱུང་གི་བསྟོད་པའི་འགྲེལ་བ་ལས། སྐྱབས་ནི་རྟེན་
ཞེས་བྱ་བའི་དོན་ནོ། །གང་ལ་བརྟེན་ན་ཉེས་པ་ཟད་པར་འགྱུར་བས་སོ། །མཆི་བ་ཞེས་
བྱ་བ་ནི་མཆི་ཞིང་ཞུགས་པ་ཞེས་བྱ་བའི་དོན་ཏེ། ཡིད་མི་རྟོན་པ་སོགས་ཉེས་སྤྱོད་མང་
པོ་སངས་རྒྱས་ལ་བརྟེན་ནས་དག་པར་འགྱུར་ཞིང་། ཞེས་གསུངས་སོ། །དེ་ལྟར་མཆོད་



པར་བརྗོད་པའི་དགོས་པ་ནི། བེའུ་བུམ་སྔོན་པོའི་འགྲེལ་བ་ལས། བར་ཆད་ཞི་བ་
དང་། ཡ་རབས་ཀྱི་ཚུལ་དང་མཐུན་པ་དང༌། འདོད་པའི་དོན་འགྲུབ་པ་དང༌། ཕྱི་
རབས་ལ་བསླབ་པར་བྱ་བའི་དགོས་པ་དང་ བཞི། དང་པོ་ནི། བར་ཆད་བསོད་
ནམས་མ་ཡིན་པ་ལས་འབྱུང་བ་ཡིན་པ་ལ་བསོད་ནམས་བསགས་པས་བར་ཆད་མི་འབྱུང་།
བརྒྱ་ལ་བྱུང་ཡང་མྱུར་དུ་སེལ་བར་འགྱུར། ཡོན་ཏན་མ་སྐྱེས་པ་སྐྱེ། སྐྱེས་པ་འཕེལ་
ཞིང་བརྟན་པར་འགྱུར་བས་འདི་ནི་རྣལ་འབྱོར་པ་རིང་དུ་འདྲིས་པར་གྱུར་པ་རྣམས་ཀྱིས་
ཀྱང་འབད་དགོས་ཏེ། རྣལ་ འབྱོར་ བ་ཆིག་ཁྲི་མཆོག་གི་གཏམ་ རྒྱུད་ ཀྱང་གསུངས།
ཆོས་ནས་ཀྱང་བསོད་ནམས་བྱས་པ་རྣམས་ནི་ཞེས་པ་ལ་སོགས་པ་གསུངས་པའོ། །
གཉིས་པ་ཡ་རབས་ཀྱི་ཚུལ་དང་མཐུན་པ་ནི། ད་རེས་ཡ་རབས་ཀྱི་མི་བཟང་ཤོས་
ཙམ་ལ་མི་བྱ་སྟེ། སངས་རྒྱས་དང་བྱང་ཆུབ་སེམས་དཔའ་དང་། དགེ་བའི་བཤེས་
གཉེན་གོང་མ་དེ་རྣམས་ཀྱིས་བསོད་ནམས་བསགས་པ་ལ་བརྟེན་ནས་ཡོན་ཏན་ཁྱད་པར་
ཅན་རྒྱུད་ལ་འཁྲུངས་པ་ཡིན་པས་རང་ཅག་ཀྱང་ཁོང་གི་རྗེས་སུ་སློབ་པའོ། །
གསུམ་པ་འདོད་པའི་དོན་འགྲུབ་པ་ནི། ཆོས་ནས་བསོད་ནམས་བསགས་པའི་
མིས་ནི་བསམ་པ་མཐའ་དག་འགྲུབ། ། ཅེས་པ་ལ་སོགས་པ་གསུངས་ཏེ། དགེ་བཤེས་
དེས་བསོད་ནམས་བསགས་པས་ཐུགས་དགོངས་རྣམ་པར་དག་པ། དངོས་དང་བརྒྱུད་
པས་གཞན་ལ་ཅི་ཕན་གྱི་དགོངས་པ་གྲུབ་པ་སྟེ། ཆོས་འདི་མཐོང་བ་ཙམ་གྱིས་བློ་ཚུད་
པ་མང་པོ་ཡོད་པར་འདུག འདི་ལ་བརྟེན་ནས་ཐོས་བསམ་སྒོམ་གསུམ་བྱས་པས་་
མངོན་མཐོ་ངེས་ལེགས་ཐམས་ཅད་འབྱུང་བས་སོ། ། བཞི་བ་ཕྱི་རབས་ལ་བསླབ་པར་བྱ་
བའི་དགོས་པ་ནི། འོ་ན་དགོས་པ་དེ་དག་དཀོན་མཆོག་གི་སྤྱན་སྔར་ཕྱག་དང་མཆོད་པ་
བྱས་པས་འགྲུབ་མོད་ཡི་གེར་འདྲི་ཅི་དགོས་སྙམ་ན། དེ་ཕྱི་རབས་རྣམས་ལ་བྱ་བ་ཅི་
དང་ཅི་བྱེད་པའི་སྔོན་དུ་ཕྱག་དང་མཆོད་པ་བྱས་ན་དེ་འགྲུབ་པས་དེ་ལྟར་གྱིས་ཤིག་ཅེས་
བསླབ་པར་བྱ་བའི་དགོས་པ་ཡོད་པའོ། །ཞེས་གསུངས་པ་ལྟར་རོ། །
གཉིས་པ་གཞུང་གི་དོན་ལ་གསུམ། བསྟོད་པའི་སྔོན་འགྲོ། བསྟོད་པ་དངོས་
གཞི། བསྟོད་པའི་མཇུག་བསྡུ་བའོ། ། དང་པོ་ལ་གཉིས། ཤིས་པ་བརྗོད་པ་དང་།
རྩོམ་པར་དམ་བཅའ་བ་གཉིས། དང་པོ་ནི། ཕུན་ཚོགས་དགའ་ལྡན་ལྷ་བརྒྱའི་ཅོད་



པན་གྱིས། །གང་གི་ཞབས་མཐིལ་པདྨ་ལ་རེག་པ། །མི་ཕམ་ཆོས་ཀྱི་འདུན་ས་མཛེས་པའི་
རྒྱུན། ། འཇམ་དཔལ་སྙིང་པོས་བདག་ལ་དགེ་ལེགས་མཛོད། །ཅེས་སོ། །དོན་ནི་སྐྱེ་བ་
གཅིག་ཐོགས་ཀྱི་བྱིང་ཆུབ་སེམས་དཔའི་རྣམ་པར་རོལ་པ་རྣམས་ཀྱིས་ཐེག་པ་ཆེན་པོའི་
ཆོས་བསྟན་པ་ལ་བརྟེན་ནས་ཆོས་ཀྱི་རོ་མྱོང་བའི་ཕུན་སུམ་ཚོགས་པའི་དགའ་བ་དང་ལྡན་
པའི་དགའ་ལྡན་གྱི་ལྷ་བརྒྱ་ཕྲག་མང་པོ་རང་གི་སྤྱི་གཙུག་གི་ཅོད་པན་གྱིས་ཀྱང་། རྗེ་
བཙུན་བྱམས་ པ་ གང་གི་ཞབས་གཉིས་ཀྱི་མཐིལ་གྱི་པདྨོའི་གདན་ལ་རེག་པ་ཙམ་ཡང་
དཀའ་ཞིང་ཉོན་མོངས་ཀྱི་དགྲ་ལས་ཕར་རྒྱལ་ཞིང་ཚུར་ཡང་མི་ཕམ་པའི་རྒྱལ་བ་མི་ཕམ་
མགོན་པོ་དེའི་ཆོས་ཀྱི་འདུན་ས་སྟེ་ཆོས་ཀྱི་བགྲོ་བ་མཛད་པའི་གནས་དེར་སེམས་དཔའ་
ཆེན་པོ་ཇི་སྙེད་འཁོད་པ་རྣམས་ཀྱི་ཁྲོད་དུ་སྔོན་གྱི་ཐུགས་སྨོན་དང་རྗེ་བཙུན་འཇམ་པའི་
དབྱངས་ཀྱིས་རྗེས་སུ་བཟུང་བའི་སྟོབས་ཀྱིས་གནས་དེ་མཛེས་པར་བྱེད་པའི་རྒྱན་དུ་གྱུར་
པ་ཁ་བ་ཅན་ན་ཙོང་ཁ་བ་དང་དགའ་ལྡན་ན་ འཇམ་དཔལ་སྙིང་པོར་གྲགས་པ་དེས།
བསྟོད་ཚིག་འདི་རྩོམ་པ་བོ་མཁས་གྲུབ་དགེ་ལེགས་དཔལ་བཟང་བདག་ལ་གནས་སྐབས་
དགེ་བ་དང་མཐར་ལེགས་པའི་མཆོག་སྩོལ་བར་མཛོད་ཅིག་ཅེས་པའོ། །ཞབས་ཀྱི་པདྨོ་
ཞེས་པ་ནི་སྤྱིར་མཆོག་གི་སྤྲུལ་སྐུ་གང་ཡིན་ཐམས་ཅད་ཀྱི་ཞབས་མཐིལ་ས་ལ་མི་རེག་ཅིང་
འོག་གི་ཨ་གཞི་ལ་འཁོར་ལོ་རྩིབས་སྟོང་ཅན་གྱི་རི་མོ་དང་དྲི་ཞིམ་ པའི་པདྨོ་རྣམས་བྱུང་
ཞིང་སྐུ་ལ་ན་བཟའ་སོར་བཞིས་མི་རེག་ཀྱང་རླུང་ཆེན་པོས་བསྐྱོད་མི་ནུས་པར་ཐུབ་པ་
དགོངས་རྒྱུན་ལས་གསུངས་ཤིང༌། ངེས་པ་དོན་གྱི་ཐམས་ཅད་མཁྱེན་པ་རྒྱལ་དབང་
བསྐལ་བཟང་རྒྱ་མཚོས། བསྟོད་སྤྲིན་རྒྱ་མཚོའི་འགྲེལ་བ་ལས། བྱང་སེམས་ཀྱི་མཚན་
དཔེ་ནི་ས་དང་པོ་ནས་རྣམ་སྨིན་ལྟར་འབད་མེད་དུ་ཐོབ་པར་བྱང་ས་ལས་གསུངས་སོ། །
ཞེས་དང་། ཡང་དེ་ཉིད་ལས། ས་བརྒྱད་པ་ནས་ཡིད་ཀྱི་རང་བཞིན་གྱི་ལུས་མཚན་
དཔེས་བརྒྱན་ པ་ དང་ ངམ་ཤུགས་ཀྱིས་འགྲུབ་ཅིང་དེ་ཉིད་ཀྱི་རྒྱུན་ དང་ལྡན་པའི་བྱང་
སེམས་རྒྱུན་མཐའ་པས་རྡོ་རྗེ་ལྟ་བུའི་ཏིང་ངེ་འཛིན་གྱི་སྐད་ཅིག་གཉིས་པར་རྣམ་མཁྱེན་
སྐད་ཅིག་དང་པོ་མངོན་དུ་བྱས་པ་དང་དུས་མཉམ་དུ་རྒྱུན་མཐའ་པའི་ཡིད་ལུས་མཚན་
དཔེས་བརྒྱན་པ་དེས་ཉེར་ལེན་བྱས་ནས་ལོངས་སྤྲུལ་གྱི་སྐུ་མཚན་དཔེས་བརྒྱན་པ་དེ་ཉིད་
གྲུབ་ལ། ཞེས་གསུངས་པ་ལྟར་རྒྱུན་རྩོམ་པ་བོའི་རྗེ་བཙུན་བྱམས་མགོན་སངས་རྒྱས་



དང་བྱང་སེམས་གང་གི་དབང་དུ་བྱས་ཀྱང་མཚན་དཔེ་ཐོབ་པ་ལ་འགལ་བ་མེད་ཅིང་
མཚན་དཔེ་ཐོབ་ན་ཞབས་ལ་པདྨོའི་རི་མོ་བྱུང་བ་ནི། སངས་རྒྱས་ཀྱི་ཞབས་ལ་པདྨ་དང་
འཁོར་ལོ་དང་དུང་དང་གཡུང་དྲུང་སོགས་ཀྱི་རི་མོ་བརྒྱད་ཅུ་ཡོད་པར་ཆོས་ཀྱི་དུང་གི་
མདོ་ལས་གསུངས་ཞེས། བྱ་བ་བསྡུས་པ་ལས་གསུངས་པ་ལྟར་འཐད་དོ། ། མདོར་ན་
ཞབས་ཀྱི་འོག་ཏུ་པདྨ་སྐྱེ་བའམ་ཞབས་ལ་པདྨོའི་རི་མོ་ཡོད་པས་ན་ཞབས་ཀྱི་པདྨོ་ཞེས་
བསྔགས་ པ་ཡིན་ནམ་ སྙམ་མོ། ། འོ་ན་རྒྱུན་མཐའ་པ་ གཟུགས་ ཁམས་ཀྱི་ ལྷ་ ཡིན་ པས་་
གཟུགས་ཁམས་པ་ཐམས་ཅད་ཁ་དོག་དཀར་པོ་ཅན་དུ་ངེས་པས་པགས་པ་གསེར་མདོག་
དེ་ལ་ཇི་ལྟར་མངའ་ཞེ་ན། དེ་ནི་རྗེ་བདག་ཉིད་ཆེན་པོའི་ཞལ་ནས། བཙོ་མའི་གསེར་
ལྟར་དག་ཅིང་གསལ་བ་ཡི། །པགས་པའི་མདོག་ནི་ལེགས་ཤིང་སྲབ་ལ་འཇམ། ། ཞེས་
གསུངས་པ་ལྟར་ལེགས་པར་སྦྱངས་པའི་གསེར་རྡུལ་དང་དྲི་མས་དག་ཅིང་འོད་གསལ་པ་
ལྟར་སངས་རྒྱས་དང་བྱང་ཆུབ་སེམས་དཔའི་སྐུའི་ཁ་དོག་ཀྱང་དྲི་མ་མེད་ཅིང་འོད་གསལ་
བ་ནི་གསེར་གྱི་མདོག་ལྟར་མཛེས་པ་ཡིན་པའི་དོན་ཡིན་གྱི་གསེར་གྱི་མདོག་ལྟ་བུ་ཡིན་
ཕྱིན་སེར་པོ་ཡིན་དགོས་ན། འདོད་པའི་ལྷ་དང་མིའི་བར་སྲིད་ཀྱི་ཁ་དོག་ནི་གསེར་ལྟ་
བུ་ཡིན་པས་སེར་པོར་ཐལ་ཞིང་། དེ་ལ་འདོད་མི་ནུས་པ་ནི་བར་སྲིད་ནི་སྔོན་དུས་ཀྱི་
སྲིད་པ་དང་ཁ་དོག་དང་དབྱིབས་མཚུངས་པ་ཡིན་པས་འདོད་པའི་ལྷ་དང་མི་ལ་སྔོ་སེར་
དཀར་དམར་བཞི་ག་ཡོད་པར་མཛོད་ཊཱིཀ་མངོན་པའི་རྒྱུན་ལས་གསུངས་པ་བཞིན་ནོ། །
ཡང་མཛོད་ལས། ཕོ་མོའི་དབང་དང་སྡུག་བསྔལ་དག མ་གཏོགས་གཟུགས་་་་་
གཏོགས། ཞེས་གཟུགས་ཁམས་ན་ཕོ་མོའི་དབང་པོ་མེད་པར་བཤད་པས་རྒྱུན་མཐའ་
བ་ལ་འདོམས་ཀྱི་སྦ་བ་སྦུབས་སུ་ནུབ་པའི་མཚན་བཟང་ཇི་ལྟར་ཡིན་ཅེ་ན། གྲུབ་མཐའི་
འདོད་ཚུལ་གྱི་ཁྱད་པར་ཡོད་དམ་བརྟག་དགོས་སོ། །གཉིས་པ་བཤད་པར་དམ་བཅའ་བ་
ནི། བློ་བཟང་མཁྱེན་པའི་གཏིང་མཐའ་མི་མངོན་ཞིང་། །གྲགས་པའི་རླབས་ཕྲེང་རོལ་
པའི་འཇུག་ངོགས་ལས། །དཔལ་ལྡན་ཡོན་ཏན་ཆུ་ཡི་ཐིགས་པ་ཞིག། གཟུང་ཕྱིར་འདི་
ནི་དད་པའི་འབབ་སྟེགས་ལགས། །ཞེས་སོ། །དོན་ནི་རྗེ་བདག་ཉིད་ཆེན་པོ་དེའི་མཁྱེན་
པའི་ཡོན་ཏན་ལ་ཇི་ལྟ་བ་མཁྱེན་པའི་ཚུལ་ནི་གཏིང་ཟབ། ཇི་སྙེད་པ་མཁྱེན་པའི་ཚུལ་
ནི་མཐའ་མི་མངོན་ཞིང་། བརྩེ་བ་དང་ནུས་པའི་ཡོན་ཏན་གཞན་ཕན་འགྲུབ་པའི་



འཕྲིན་ལས་ཆེས་ཆེར་རྒྱས་པའི་གྲགས་པའི་རླབས་ཕྲེང་དུས་ལས་ཡོལ་བ་མེད་པར་རོལ་
པའི་ཡན་ལག་བརྒྱད་ལྡན་གྱི་ཆུས་གང་བའི་རྒྱ་མཚོ་ལྟ་བུ་ལ། བསྟོད་པ་རྩོམ་པ་པོ་རང་
གི་བློ་ཚོད་ཀྱིས་གང་སྤོབས་པ་དེས་འཇུག་ངོགས་ཏེ་གྲུ་གཟིངས་གཏོང་ས་དེ་ལས་བརྗིད་ཀྱི་
དཔལ་དང་ལྡན་པའི་ཡོན་ཏན་གྱི་ཆ་ཉུང་ཤོས་སམ་ཆུ་ཡི་ཐིགས་པ་ཙམ་ཞིག་རང་གི་བློའི་
སྣོད་དུ་བཟུང་སྟེ་བསོད་ནམས་བསག་པའི་ཕྱིར་བསྟོད་པ་འདི་ནི་འབབ་སྟེགས་ཏེ་རྐང་པ་
མར་འ ས་པ་པ་དང་་ཡར་སྟེགས་པའི་དོན་བྱེད་ནུས་པའི་ཐེམ་སྐས་ཀྱི་ཚུལ་དུ་རྩོམ་པ་ལགས་
ཞེས་དམ་བཅའ་བ་ཡིན་ནོ། ། འོ་ན་བསྟོད་པ་འདི་ལ་དད་པའི་འབབ་སྟེགས་ཞེས་ཅིའི་
ཕྱིར་མིང་མི་འདོགས་ཞེ་ན། དད་ པའི་རོལ་མཚོ་ཞེས་བཏགས་པ་དེ་བྱེད་ལས་སམ་
བརྗོད་བྱའི་སྒོ་ནས་བཏགས་པ་ཡིན་ཞིང་འདིར་བསྟོད་པའི་དགོས་པ་སྟོན་པ་ཡིན་པས་མི་
འདྲའོ། ། དེས་ན་ཚིགས་བཅད་འདིས་རྗེ་བདག་ཉིད་ཆེན་པོའི་མཚན་དང་སྒྲགས་ནས་
བཤད་པར་དམ་བཅའ་བ་དང་དགོས་པ་གཉིས་ཀ་སྟོན་པ་ཡིན་ནོ། ། །
གཉིས་པ། བསྟོད་ པ་དངོས་ བཞི་ བཤད་པ་ལ་གཉིས། བསྟན་འགྲོའི་དོན་་
མཛད་ཚུལ་ལ་བསྟོད་པ་དང༌། མཛད་པ་ཁྱད་པར་ཅན་ལ་བསྟོད་པའོ། ། དང་པོ་ལ་
གཉིས། མདོར་ བསྟན་ པ་ དང་། རྒྱས་ པར་ བཤད་ པའོ། ། དང་ པོ་ ལ་ གཉིས།
ལེགས་པར་བཤད་ཚུལ་དང་། ལེགས་པར་བཤད་པས་འགྲོ་བ་ལ་ཕན་ཚུལ་ལོ། །དང་
པོ་ནི། ཐུབ་བསྟན་ནུབ་ཀྱི་རི་རྩེར་ནི། །ཐུན་མཚམས་གོས་དམར་འཛིན་གྱུར་པ། །དེ་
ཚེ་ཁྱོད་ཀྱིས་ཤར་རིའི་རྩེར། །ལེགས་བཤད་འོད་བརྒྱུའི་ཕྲེང་བ་འཛིན། །ཅེས་སོ། །དོན་
ནི་ཐུབ་བསྟན་ཉི་མའི་དཀྱིལ་འཁོར་ཆེས་གསལ་ཞིང་དྲི་མ་མེད་པའི་འོད་པོ་ཆེ་ནི་བོད་སྔ་
མ་དག་གིས་ཉེས་བཤད་ཀྱི་རིའི་ཕག་ཏུ་ནུབ་པ་ན་ནུབ་ཀྱི་རིའི་རྩེ་མོར་བུ་སྟོན་དང་རེད་
མདའ་བ་སོགས་ཀྱིས་ལེགས་པར་བཤད་པའི་འོད་སྣང་ཅུང་ཟད་ནི་ཐུན་མཚམས་ཀྱི་གོས་
དམར་འཛིན་པར་གྱུར་པ་པཞིན་དུ་གནས་པ་དེའི་ཚེ་ན། རྗེ་བདག་ཉིད་ཆེན་པོ་ཁྱོད་
ཀྱིས་སྔོན་གྱི་ཐུགས་སྨོན་གྱི་དབང་གིས་ཐུབ་པའི་བསྟན་པ་སླར་ཡང་གཞི་ནས་གསལ་བར་
མཛད་པའི་ཕྱིར་དུ་ཤར་རིའི་རྩེར་ཉེས་བཤད་སྒྲ་གཅན་གྱིས་བཟུང་བའི་ནག་རི་ལས་སྒྲོལ་
ཞིང་ལེགས་བཤད་ལུང་རིགས་ཀྱི་འོད་བརྒྱུའི་ཕྲེང་བ་སྟེ་འོད་མང་གི་ཚོགས་འཛིན་པའི་ཆ་
ཤས་ཡོངས་སུ་རྫོགས་པའི་ཟླ་བ་འཆར་བ་བཞིན་དུ་མདོ་སྔགས་ཀྱི་བརྗོད་དོན་མ་ལུས་པ་



ལེགས་པར་བཤད་པས་བསྟན་པ་འཛིན་ པ་ ཡིན་ནོ་ཞེས་པའོ། །གཉིས་པ་ལེགས་པར་
ང༔ ཤུད་་པས་འགྲོ་བ་ལ་ཤན་ཚུལ་ནི། དེ་ཕྱིར་རྨོངས་པའི་ཚ་གདུང་གིས། །དུས་མཐར་
ཉེན་པའི་འགྲོ་འདི་ལ། ། རྒྱལ་བའི་ལེགས་བཤད་འཇུག་ངོགས་ལས། ། ཁྱོད་ཀྱི་ཐུགས་
རྗེའི་འོད་དཀར་བསིལ༑ །ཞེས་སོ། ། ཚིགས་བཅད་འདིས་ཟླ་བ་ཤར་ནས་བྱ་བ་ཅི་བྱེད་པ་
དང་རྗེ་བདག་ཉིད་ཆེན་པོས་ལེགས་པར་བཤད་པས་འགྲོ་བ་ལ་ཕན་པ་ཇི་ལྟར་སྒྲུབ་པ་
གཉིས་དཔེ་དོན་སྦྱོར་བ་ཡིན་པས་དཔེ་དོན་སྦྱོར་ཚུལ་ནི། རྗེ་བདག་ཉིད་ཆེན་པོ་མ་བྱོན་
གོང་གི་དུས་དང་ཚེས་བཅོ་ལྔའི་ཟླ་བ་མ་ཤར་གོང་གི་དུས་གཉིས་དཔེ་དོན་སྦྱོར། དེ་
དུས་ཀྱི་སྐལ་བ་དང་ལྡན་པའི་སྐྱེས་བུ་འགས་བདུནས་ལུགས་ལ་རྨོངས་ནས་དེ་ལ་ཐེ་ཚོམ་
གཅོད་པར་འདོད་པ་དང་། སོ་གའི་དུས་ཀྱི་ཚ་གདུང་གིས་ཉེན་པ་རྣམས་བསིལ་བ་
འཐོབ་འདོད་གཉིས་དཔེ་དོན་སྦྱོར། རྗེ་བདག་ཉིད་ཆེན་པོས་རྒྱལ་བའི་གསུང་རབ་རྒྱ་
མཚོ་ལྟ་བུ་ལ་བདེ་བླག་ཏུ་འཇུག་པའི་སྒོ་བསྟན་པ་དང་ཟླ་བའི་འོད་བསིལ་ཟེར་སྤྲོ་བ་
གཉིས་དཔེ་དོན་སྦྱོར། རྗེ་བདག་ཉིད་ཆེན་པོས་གསུང་རབ་ལ་འཇུག་ པའི་འཇུག་སྒོ་
བསྟན་པ་དེ་ཡང་སྙིང་རྗེ་ལ་རག་ལས་པ་དང་། ཟླ་བའི་འོད་ཟེར་ཟླ་བ་ལ་རག་ལས་པ་
གཉིས་དཔེ་དོན་སྦྱར་ནས་ཤེས་དགོས་པ་ལ་དོན་དང་དཔེ་གཉིས་སོ་སོར་པ་ཤད་པར་བྱ་སྟེ།
དོན་ནི་རྗེ་བདག་ཉིད་ཆེན་པོས་དེ་ལྟར་ལེགས་པར་བཤད་པ་དེའི་ཕྱིར་གནས་ལུགས་ལ་
རྨོངས་པའི་ཡིད་གདུང་གིས་སྙིགས་དུས་ཀྱི་མཐར་ཉེན་པའི་ད་ལྟའི་ཁ་བ་ཅན་པའི་འགྲོ་བ་
འདི་ལ་རྒྱལ་བའི་ལེགས་བཤད་ཀྱི་རྒྱ་མཚོ་ལ་འཇུག་པའི་ངོགས་ཏེ་ཆུ་འགྲམ་ལྟ་བུ་བདེ་
བླག་ཏུ་འཇུག་པའི་ཐབས་བརྗོད་བྱ་བདེ་བ་ཞིག་ལས་བཙུམས་ནས་མན་ངག་བསྟན་པས་
གདུལ་བྱའི་སྒྲོ་འདོགས་དང་ཐེ་ཚོམ་གཅོད་པར་བྱེད་པ་རྡོ་རྗེ་བདག་ཉིད་ཆེན་པོ་ཁྱོད་ཀྱི་
ཐུགས་རྗེ་ཁོ་ནའི་ལག་རྗེས་ཡིན་ཞེས་པ་ནི་དོན་དང་། དཔེ་ནི་ཤར་རིའི་རྩེར་ཟླ་བ་ཤར་
པ་དེའི་ཕྱིར་ཚ་གདུང་གིས་སོ་གའི་ཉིན་དུས་ཀྱི་མཐའ་སྟེ་ཕྱི་དྲོའི་དུས་སུ་ཉེན་པའི་འགྲོ་བ་
འདི་ལ་རྒྱུ་མཚོའི་ངོགས་ལས་ཟླ་པ་ཐོན་ནས་བསིལ་ཟེར་ཕོག་པས་བསིལ་བར་བྱེད་པ་དེ་
ཟླ་བ་རང་གི་ལག་རྗེས་ཡིན་ཞེས་པ་ནི་དཔེའོ། །རྒྱ་མཚོ་བསྲུབས་པ་ལས་ཟླ་བ་འབྱུང་བས་
ན་ཟླ་བ་ལ་ཆུ་སྐྱེས་ཞེས་མངོན་བརྗོད་དུ་ཡང་གྲགས་སོ། །མདོར་ན་སེམས་ཅན་ལ་ཕན་པ་
ནི་ཆོས་བཤད་པ་ལས་བྱུང་། ཆོས་བཤད་པ་དེ་སྙིང་རྗེ་ལས་བྱུང་བས་ན་སྙིང་རྗེ་གལ་ཆེ་



བའི་ཚུལ་ཡང་དེའི། །རང་རྒྱལ་དགྲ་བཅོམ་པས་སེམས་ཅན་ལ་ཕན་པ་ཆེན་པོ་མ་མཛད་
པ་དེ་ཆོས་མ་བཤད་པས་བྱས། ཆོས་མ་བཤད་པ་དེ་གཞན་དོན་ཁུར་འཁྱེར་གྱི་སྙིང་རྗེ་
མེད་པས་བྱས་པ་ཡིན་ནོ། །དེའི་ཕྱིར་རྣམ་འགྲེལ་ལས། བརྩེར་ལྡན་སྡུག་བསྔལ་གཞོམ་
པའི་ཕྱིར། །ཐབས་རྣམས་ལ་ནི་མངོན་སྦྱོར་མཛད། །ཐབས་བྱུང་དེ་རྒྱུ་ལྐོག་གྱུར་བས། །
དེ་འཆད་པ་ནི་དཀའ་བ་ཡིན། །ཞེས་གསུངས་སོ། ། སྤྱིར་ལེགས་པར་གསུངས་པ་དང་
ལེགས་པར་བཤད་ཅེས་པ་ལ་བཀའི་དབང་དུ་བྱས་པ་དང་། དེ་མ་ཡིན་པའི་ཚུལ་གཉིས་
ཡོད་པའི་དང་པོ་ནི། ལྷའི་བུས་ཞུས་པའི་མདོ་ལས། ཆོས་རྣམས་ཐམས་ཅད་བཀའ་
དང་བསྟན་བཅོས་གཉིས་སུ་འདུས། ། ལེགས་པར་གསུངས་དང་དེ་ཡི་དགོངས་འགྲེལ་
ཏེ། ། ཞེས་ པའི་ལེགས་ པར་གསུངས་ པ་དེ་ སངས་ རྒྱས་ཀྱི་ བཀའ་ ལ་བྱེད་ དགོས་ ཤིང་།
དེ་ཡང་སུ་བྷ་ཥི་ཏ་ཞེས་པའི་སུ་ཞེས་པ་ལེགས་པ་དང་བྷ་ཥི་ཏ་ཞེས་པ་གསུངས་པ་ལ་འཇུག་
པས་ན་ལེགས་པར་གསུངས་པ་སྟེ་བཀའོ། ༑དེ་ཙམ་གྱིས་བཀར་མི་སྒྲུབ་པས་ན། རྣམ་
བཤད་རིག་པ་ལས། ཇི་ལྟར་ན་ལེགས་པར་གསུངས་ཞེ་ན། རྣམ་པ་བཅུ་དག་གིས་ཏི།
ཡང་དག་པར་བླངས་པ་ཉིད་ཀྱིས་དང་། དབང་དུ་མཛད་པ་ཉིད་ཀྱིས་དང༌། འཇུག་
པ་ཉིད་ཀྱིས་དང་། རབ་ཏུ་ལྡན་པ་ཉིད་ཀྱིས་དང་། རབ་ཏུ་དབྱེ་བ་ཉིད་ཀྱིས་དང་།
རྟེན་ཉིད་ཀྱིས་དང་། གོ་བར་མཛད་པ་ཉིད་ཀྱིས་དང་། གདགས་པ་ཉིད་ཀྱིས་དང་།
དུས་ཉིད་ཀྱིས་དང༌། ཡོན་ཏན་ཡོངས་སུ་འཛིན་པ་ཉིད་ཀྱིས་སོ། །ཞེས་སོ། །དེའི་དོན་
རིམ་ པ་ བཞིན་ དུ་ མངོན་ པར་ རྫོགས་ པར་ སངས་ རྒྱས་ ནས་ གསུངས་ པའི་ ཕྱིར་ དང་།
སེམས་ཅན་ཐམས་ཅད་ཀྱི་དབང་དུ་མཛད་ནས་གསུངས་པའི་ཕྱིར་དང༌། རེ་འགའ་མ་
ཡིན་ པར་ཡང་དང་ཡང་དུ་རྒྱུན་དུ་གསུངས་པའི་ཕྱིར་དང་། སློབ་དཔོན་ གྱིས་དཔེ་
མཁྱུད་མ་བྱས་པར་ཡང་དག་པར་གསུངས་པའི་ཕྱིར་དང༌། སེམས་ཅན་གྱི་བསམ་པ་ཇི་
ལྟ་བ་བཞིན་དུ་ཡང་དག་པར་གསུངས་པའི་ཕྱིར་དང་། དབྱངས་ཡན་ལག་ལྔ་དང་ལྡན་
པར་གསུངས་པའི་ཕྱིར་དང་། དབྱངས་གཅིག་གིས་འཇིག་རྟེན་གྱི་ཁམས་མཐའ་ཡས་
པར་གོ་བར་མཛད་པར་གསུངས་པའི་ཕྱིར་དང་། འཁོར་གྱི་དཀྱིལ་འཁོར་ཇི་སྙེད་པ་ལ་
གོ་བར་མཛད་པར་ཡང་དག་པར་གསུངས་པའི་ཕྱིར་དང་། མཐའ་གཉིས་སྤངས་པའི་
ལམ་གསུངས་པའི་ཕྱིར་དང༌། གདུལ་བྱ་ཡོངས་སུ་སྨིན་པ་རྣམས་ལ་གསུངས་པའི་ཕྱིར་



དང༌། གསུང་དབྱངས་ཡན་ལག་དྲུག་ཅུ་དང་ལྡན་པར་གསུངས་པའི་ཕྱིར་རོ། །ཞེས་པ་
ལྟར་རོ། །གཉིས་པ་ནི། དོན་ཕྱིན་ཅི་མ་ལོག་པར་སྟོན་པས་སམ། ཡང་ན་བརྒྱད་སྟོང་
འགྲེལ་ཆེན་ལས། ལེགས་པར་སྨྲས་པས་ཞེས་པ་ཉེས་པ་མེད་པར་སྨྲ་བ་ལྷུར་བྱེད་པས་
འབྲེལ་བོས་བརྗོད། རང་གི་མཚན་ཉིད་ཀྱིས་བསྟན། སྤྱིའི་མཚན་ཉིད་ཀྱིས་བཤད།
དེ་གཉིས་ཀས་རྣམ་པར་བཞག་པའོ། ། ཞེས་གསུངས་པ་ལྟར་ཉེས་པ་མེད་པར་སྨྲ་བ་ལྷུར་
ལེན་པའི་སྒོ་ནས་ཚིག་སྔ་ཕྱི་འབྲེལ་ནས་བརྗོད། བརྗོད་བྱ་གང་ཡིན་རང་གི་མཚན་ཉིད་
ཀྱི་སྒོ་ནས་མདོར་བསྟན། སྤྱིའི་མཚན་ཉིད་ཀྱི་སྒོ་ནས་རྒྱས་པར་བཤད། མདོར་བསྟན་
རྒྱས་བཤད་གཉིས་ཀའི་སྒོ་ནས་གཏན་ལ་འབེབས་པ་ནི་བསྟན་བཅོས་ལ་ཡང་ཚང་པའི་
ལེགས་པར་བཤད་ཚུལ་ལོ། ། རྗེའི་ ལེགས་ བཤད་ཀུན་འདི་ དང་ མཐུན་ པ་ ཡིན་ ནོ། །
གཉིས་ པ་ བསྟན་ འགྲོའི་ དོན་ མཛད་ཚུལ་ ལ་ བསྟོད་ པ་ རྒྱས་ པར་ བཤད་ པ་ ལ་ གསུམ།
བོསྟན་འགྲོའི་དོན་མཛད་པའི་ཐབས་ལ་བསྔགས་པ་བརྗོད་པ། བསྟན་འགྲོའི་དོན་
མཛད་ཚུལ་དངོས། མཛད་པ་དེ་ཁྱད་པར་དུ་འཕགས་པར་བསྟན་པའོ། །དང་པོ་ལ་
གཉིས། བསམ་པ་ཕུན་ཚོགས་ལ་བསྔགས་པ་དང་། སྦྱོར་བ་ཕུན་ཚོགས་ལ་བསྔགས་
པའོ། ། དང་པོ་ལ་གཉིས། བསམ་པ་སྙིང་རྗེའི་རང་བཞིན་དང་། བྱེད་ལས་སོ། །
དང་པོ་ནི། རྒྱུ་མེད་པར་ཡང་མཉེས་གཤིན་ཅིང་། ། ཀུན་ལ་སྙོམས་པར་ཆེས་བསིལ་
བ། ། ཁྱོད་ཀྱི་ཐུགས་རྗེའི་ཟླ་བ་ནི། ། ཨེ་མ་སྙིང་ལ་ཤིན་ཏུ་སྨན། །ཞེས་སོ། །དོན་ནི་ཕར་
ལ་ཕན་བཏགས་མ་བཏགས་ཀྱི་རྒྱུ་མཚན་གང་ཡང་མེད་པར་རང་བཞིན་གྱིས་བརྩེ་བའམ་
མཉེས་གཤིན་ཅིང་འགྲོ་བ་ཀུན་ལ་ཉེ་རིང་སྙོམས་པར་འཇུག་པའི་ཆེས་བསིལ་བའི་རང་
བཞིན་ཅན་གྱི་རྗེ་བདག་ཉིད་ཆེན་པོ་ཁྱོད་ཀྱི་ཐུགས་རྗེའི་ཟླ་བ་དེའི་བྱེད་ལས་ཀྱི་འཇུག་པ་
ནི་ཨེ་མ་ཧོ་མཁས་གྲུབ་དགེ་ལེགས་དཔལ་བཟང་བདག་གི་སྙིང་ལ་སྟེ་སེམས་ཀྱི་མཐིལ་ལ་
ཤིན་ཏུ་སྨན་པ་སྟེ་༡ན་པར་གྱུར་པ་ཡིན་ཞེས་པའོ། །འཆི་མེད་མཛོད་ལས། མཉེས་
གཤིན་མཐོང་ཚོར་བརྩེ་བ་འདྲ། །ཞེས་མཉེས་གཤིན་ནི་བརྩེ་བའི་མིང་གི་རྣམ་གྲངས་སུ་
བཤད་ལ། ཨེ་མ་ནི་འདུལ་བ་ལྷས་མཛད་པའི་སློབ་ཕན་ལས། ཨེ་མ་ནི་འདོད་པ་
བསྔགས་པའི་སྨྲེ་སྔགས་ཡིན་ནོ། ། ཞེས་གསུངས་སོ། ། གཉིས་པ་སྙིང་རྗེའི་བྱེད་ལས་ལ་
གཉིས། ཞི་མཐའ་འགོག་པ་དང༌། འགྲོ་དོན་ཐུགས་ལ་དགོངས་ཚུལ་ལོ། །དང་པོ་ནི།



ཉིད་ཀྱི་དོན་དུ་སྐབས་གསུམ་པའི། །བདེ་བའང་མེ་འོབས་ལྟར་གཟིགས་ཀྱང་། ། རང་གི་
གནས་བཞིན་འཁོར་བ་ནི། །གཞན་ཕྱིར་ཉིད་ཀྱིས་བཏང་མ་ལགས། །ཞེས་སོ། །འདི་ལ་
ཚིག་དོན་དང་། ཡན་ལག་གི་དོན་གཉིས། དང་པོ་ཚིག་དོན་ནི། རང་ཉིད་ཀྱི་དོན་
དུ་མིའི་བདེ་བ་མ་ཟད་སྐབས་གསུམ་པ་སྟེ་ལྷའི་བདེ་བའང་མེ་འོབས་ལྟར་ཉེས་དམིགས་
ཅན་དུ་གཟིགས་ཀྱང་ཡུལ་གཞན་དུ་ཕྱིན་པའི་ཚོང་པ་རྣམས་རང་གི་གནས་སུ་འགྲོ་བར་
དགའ་བ་བཞིན་དུ་རྗེ་བདག་ཉིད་ཆེན་པོས་འཁོར་བའི་གནས་སུ་དགའ་བཞིན་དུ་སྐྱེ་བ་
བཞེས་ཤིང་འཁོར་བ་མི་འདོར་བའི་དགོས་པ་ནི་གཞན་གྱི་ཕྱིར་ཡིན་པའི་རྒྱུ་མཚན་ཉིད་
ཀྱིས་འཁོར་བ་བཏང་མ་ཡོད་ལགས་ཞེས་པ་ཡིན་ནོ། །སྐབས་གསུམ་ནི་ལྷ་སྤྱིའི་མིང་ཡིན།
དེ་ཡང་ལོ་ཙཱ་བ་བློ་བརྟན་གྱིས་ཚིག་གཏེར་འགྲེལ་བ་ལས། སྐབས་གསུམ་ནི། ལོ་ཉི་ཤུ་
ལོན་པ་ལྟ་བུར་སྐྱེ། གཞོན་ནུ་དར་ལ་བབ་པ། རྒས་པ་མེད་པའོ། །ཡང་ན་རྒྱུ་བ་དང་
ན་བ་དང་འཆི་བ་མེད་པས་དེ་སྐད་ཅེས་བྱའོ། །ཞེས་བྱུང་པས་རྒ་བ་མེད་པ་ནི་འཇིག་རྟེན་
གྲགས་ཚོད་ཀྱི་རྒ་བ་མེད་པ་ཡིན་གྱི་སྐད་ཅིག་གིས་འཇིག་པའི་རྒ་བ་མེད་ པ་ནི་མ་ཡིན་
ནོ། །འཆི་བ་མེད་པ་ནི་དུས་མིན་གྱི་འཆི་བ་མེད་པ་ལ་བཤད་རུང་ཙམ་ཡོད་ནའང་། ཚེ་
མཐའི་མདོ་དང་མངོན་པར་མཛོད་ གཉིས་ཀ་ལས་སྒྲ་མི་སྙན་པས་གཏོགས་པའི་ཁམས་
གསུམ་གྱི་སེས་ཅན་ཐམས་ཅད་ལ་དུས་མིན་གྱི་འཆི་བ་ཡོད་པར་བཤད་པས་འདིའི་འཆི་བ་
མེད་པ་གང་ལ་བྱེད་བརྟག་དགོས་སོ། །དེས་ན་རྟོགས་བརྗོད་བརྒྱ་བ་ལས། ལྷའི་བུའམ་
བུ་མོ་སྐྱེས་ནས་རིང་པོ་མ་ལོན་པ་དག་ལ་ཆོས་ཉིད་ཀྱིས་སེམས་གསུམ་སྐྱེ་བར་འགྱུར་ཏེ།
གང་ནས་ཤི་འཕོས། གང་དུ་སྐྱེས། ལས་གང་གིས་སྐྱེས་སྙམ་པའོ་ཞེས་གསུངས་པ་
ལྟར་ཚུལ་གཞན་དུ་ཡང་བཞིན་རུང་ངོ་། །ཡན་ལག་གི་དོན་ལ། བདེ་བའང་མེ་འོབས་
ལྟར་གཟིགས་ཀྱང་། །ཞེས་པའི་གཞུང་འདིས་སྲིད་མཐའ་ལ་མི་གནས་པར་བསྟན་པ་ཡིན་
པས་སྲིད་མཐའ་ལ་མི་གནས་ཚུལ་ནི་ལས་ཉོན་གྱིས་དབང་གིས་འཁོར་བར་སྐྱེ་བ་མི་ལེན་
པ་དེ་ཡིན་ནོ། །སྲིད་མཐའ་ཞེས་པའི་མཐའ་ནི། རྣམ་བཤད་རིག་པ་ལས། མཐའ་ནི་
ཐད་དང་མཇུག་ཆ་དང་། །ཉེ་དང་ཕྱོགས་དང་སྨད་པའོ། །ཞེས་པ་ལྟར་མཐའ་ཞེས་པ་
དོན་ལྔ་ལ་འཇུག་པ་བཞིན་དུ་དཔེར་བརྗོད་ན། འཁོར་བ་ཟད་པ་ལ་འཁོར་བའི་མཐར་
སོན་ཞེས་པ་ལྟ་བུ་དང་པོ་དང་། ཚེའི་མཇུག་ལ་གནས་པ་ལ་ཚེའི་མཐའ་ལ་གནས་ཞེས་



པ་ལྟ་བུ་གཉིས་པ་དང་། དགེ་འདུན་གྱི་རྒན་རབས་ཞིག་གི་ཉེ་འཁོར་དུ་སྡོད་པ་ལ་རྒན་
པའི་མཐའ་ལོབས་སུ་འདུག་ཅེས་པ་ལྟ་བུ་གསུམ་པ་དང་། ཕྱོགས་གཅིག་ཏུ་འཛིན་པའི་
ལྟ་བ་ལ་མཐའ་གཅིག་ཏུ་འཛིན་པའི་ལྟ་བ་ཞེས་པ་བཞི་བ་དང་། སྨད་པར་འོས་པའི་མི་
ལ་མི་མཐའ་མ་ཞེས་པ་ལྟ་བུ་ལྔ་པ་ཡིན་ནོ། །འདིའི་སྲིད་མཐའ་ནི་ཟད་པ་དང་མཇུག་ཆ་
ལ་འཇུག་གོ། སྲིད་མཐའ་འགོག་བྱེད་ནི། དབུ་མ་སྙིང་པོ་ལས། སྐྱོན་མཐོང་ཕྱིར་
ན་སྲིད་པར་མིན། ། ཞེས་པ་ལྟར་འཁོར་བའི་ཉེས་དམིགས་མཐོང་བའི་ཤེས་རབ་མི་རྟག་
པ་དང་གང་ཟག་གི་བདག་མེད་རྟོགས་པའི་ཤེས་རབ་ལྟ་བུ་དགོས་པར་སློབ་དཔོན་ལེགས་
ལྡན་འབྱེད་ཀྱིས་བཞེད་ཅིང་། འདིའི་ལུགས་ལ་སྟོང་ཉིད་དང་གང་ཟག་གི་བདག་མེད་
གཉིས་དགག་བྱ་བཀག་ཙམ་གྱི་མེད་དགག་ཏུ་མཚུངས་ཀྱང་སྟོང་ཉིད་རྟོགས་པའི་ཤེས་
རབ་ཀྱིས་འཁོར་བའི་ཉེས་དམིགས་མ་མཐོང་ཞིང་གང་ཟག་གི་བདག་མེད་རྟོགས་པའི་
ཤེས་རབ་ཀྱིས་མཐོང་བའི་ཁྱད་པར་ནི། ཉེར་ལེན་གྱི་ཕུང་བོ་ལྔ་བོ་འདི་རྟག་པ་དང་།
བདེ་བ་དང་། ཕུང་པོ་ལྔ་ཉིད་གང་ཟག་གི་བདག་དང་། ཕུང་པོ་ལྔ་བོ་དེ་ལས་དོན་
གཞན་པའི་གང་ཟག་གི་བདག་ཡོད་དེ་སྙམ་པ་ལས་འཁོར་བར་འཁོར་བ་ཡིན་པས་དེ་དག་
ལ་འཁོར་བའི་ཉེས་དམིགས་སམ་སྐྱོན་ཞེས་བྱ་ཞིང་། ཕུང་བོ་ལྔ་བོ་འདི་མི་རྟག་པ་དང་།
སྡུག་བསྔལ་བ་དང་། རང་གི་ངོ་བོ་བདག་གིས་སྟོང་བ་དང་། དོན་གཞན་གྱི་བདག་
གིས་མེད་དོ་སྙམ་པ་ལས་རིམ་གྱིས་འཁོར་བ་བཟློག་པས་ན་གང་ཟག་གི་བདག་མེད་རྟོགས་
པའི་ཤེས་རབ་ལ་འཁོར་བའི་སྐྱོན་མཐོང་བ་ཞེས་པ་དང་། དེ་འཇིག་ལྟའི་གཉེན་པོ་བྱེད་
ཅིང་འཁོར་བའི་སྐྱོན་མཐོང་བས་འཁོར་བར་སྐྱེ་བ་འཕེན་བྱེད་ཀྱི་ལས་ལ་ཆེད་དུ་གཉེར་
ནས་གསོས་མི་འདེབས་པས་ན་འཁོར་བའམ་སྲིད་མཐའ་འགོག་ཅེས་བྱ་བ་ཡིན་ནོ། །ཐལ་
འགྱུར་ པས་ བདེན་འཛིན་ལ་ ཡང་འཇིག་ ལྟ་ འདོད་ ཅིང་། མངོན་རྟོགས་ རྒྱུན་ལས།
སྦྱིན་ལ་སོགས་ལ་ངར་འཛིན་མེད། །གཞན་དག་དེ་ལ་སྦྱོར་བྱེད་པ། །དེ་ནི་ཆགས་པའི་
མཐའ་འགོག་པས། ། ཞེས་པ་འདིས་ཆགས་པའི་མཐའ་འམ་སྲིད་མཐའ་འགོག་བྱེད་ཀྱི་
སྟོང་ཉིད་རྟོགས་པའི་ཤེས་རབ་བསྟན་པར་བཞེད་པ་ནི་ཁྱད་པར་རོ། །རང་གི་གནས་
བཞིན་འཁོར་བ་ནི། །གཞན་ཕྱིར་ཉིད་ཀྱིས་བཏང་མ་ལགས། །ཞེས་པ་འདིས་རྗེ་བདག་
ཉིད་ཆེན་པོ་ཞི་མཐའ་ལ་མི་གནས་པར་བསྟན་ཅིང་། ཞི་མཐའ་ནི་ལས་ཉོན་དང་སྙིང་



རྗེ་གང་གིས་ཀྱང་འཁོར་བར་སྐྱེ་བ་ཆད་པའི་མྱང་འདས་ཡིན་ནོ། །འདིའི་མཐའ་ནི་སྨད་
པ་ལ་བྱེད་དོ། །མདོ་སྡེ་རྒྱན་ལས། བློ་ལྡན་རྣམས་ཀྱིས་ལས་དང་ནི། །གཞན་ཡང་སྨོན་
ལམ་དག་དང་ནི། །ཏིང་ངེ་འཛིན་དང་དབང་འབྱོར་པའི། །དབང་གིས་སྐྱེ་བ་ཡིན་པར་
འདོད། །ཅེས་བྱང་ཆུབ་སེམས་དཔས་སྐྱེ་བ་ལེན་ཚུལ་བཞི་བཤད་པ་ལས། བྱང་སེམས་
སོ་སྐྱེ་ཕལ་ཆེར་ལས་ཉོན་གྱི་དབང་གིས་སྐྱེ་བ་ལེན་པར་ངེས་ཤིང༌། དེ་ཡང་ལས་དབང་
བཙན་པས་བྱང་སེམས་ལ་གཟུགས་མེད་རྟེན་ཅན་ཡང་ཡོད་དེ། བྱང་སེམས་ སོ་སྐྱེའི་
རྒྱུད་ལ་གཟུགས་མེད་དུ་སྐྱེ་བ་འཕེན་བྱེད་ཀྱི་ལས་ནི་ཡོད་ཅིང་དེའི་དབང་དུ་མི་འགྲོ་བར་
ཁས་ལེན་མི་ཐུབ་པའི་ཕྱིར་ཏེ། ཡུམ་བར་མ་ལས། བྱང་ཆུབ་སེམས་དཔའ་ཆེན་པོ་
བསམ་གཏན་དང་གཟུགས་མེད་ པའི་སྙོམས་པར་འཇུག་ པ་བཞི་པོ་ ཐོབ་པ་དག་ནམ་
མཁའ་མཐའ་ཡས་ནས་འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་ཀྱི་བར་དུ་སྐྱེ་བར་
འ གྱུར་རོ། །ཞེས་དང༌། གསེར་ཕྲེང་ལས་ཀྱང་གསུངས་སོ། །འོ་ན་མདོ་སྡུད་པ་ལས། །
གཟུགས་མེད་ཁམས་སུ་སྐྱེ་བ་དོན་དུ་གཉེར་མི་བྱེད། ། ཅེས་པ་དང་། ཀུན་བཏུས་ཀྱི་
འགྲེལ་བ་ལས། བྱང་ཆུབ་ སེམས་ དཔའ་ནི་འདོད་ པ་དང་ གཟུགས་ན་སྤྱོད་པ་ཡིན་
གཟུགས་མེད་ན་སྤྱོད་པ་མ་ཡིན་ཏེ། སེམས་ཅན་སྨིན་པའི་གནས་མ་ཡིན་པའི་ཕྱིར་
རོ། ། མཐུའི་ཁྱད་པར་ཐོབ་པ་དག་ནི་དེར་མི་སྐྱེའོ། ། ཞེས་བྱུང་བ་ཇི་ལྟར་ཡིན་ཞེ་ན།
སྡུད་པ་ལས་བྱང་སེམས་རྣམས་གཟུགས་མེད་ཀྱི་སྐྱེ་བ་དོན་དུ་མི་གཉེར་བར་བཤད་ཀྱི་མི་
སྐྱེ་བར་མ་བཤད་དོ། ། དེ་ལ་འོ་ན་དོན་གཉེར་མེད་ན་ལས་ལ་གསོས་མི་འདེབས་ཤིང་
གསོས་མ་བཏབ་ན་སྐྱེ་བར་མི་རིགས་སོ་ཞེ་ན། ཆེད་དུ་གཉེར་ནས་གསོས་མ་བཏབ་ཀྱང་
རྐྱེན་ཆུང་ངུ་ཞིག་གིས་ལས་བརྟས་པར་བྱེད་ནུས་པ་ཡོད་དེ། དཔེར་ན་ཚ་དམྱལ་དུ་སྐྱེ་
ཚེ་རང་ལ་བསིལ་ཉམས་ཤར་ཙ་ན་དེ་བས་དྲོ་རྒྱུ་ཞིག་བྱུང་ན་སྙམ་པ་ཙམ་གྱིས་ཀྱང་ཚ་
དམྱུལ་གྱི་ལས་ལ་གསོས་བཏབ་པར་འགྱུར་བ་བཞིན་ནོ། ། ཀུན་བཏུས་འགྲེལ་བའི་ལུང་ནི།
གཟུགས་མེད་དུ་སྐྱེ་བ་བླངས་པ་ཡོད་པའི་ཤེས་བྱེད་དུ་འགྲོ་སྟེ། མཐུའི་ཁྱད་པར་ཐོབ་པ་
དག་ནི་དེང་མི་སྐྱེའོ་ཞེས་པའི་ཤུགས་ལ་ནུས་མཐུ་ཁྱད་པར་ཅན་མ་ཐོབ་པའི་བྱང་སེམས་
རྣམས་གཟུགས་མེད་དུ་སྐྱེ་བ་ཡོད་ཅེས་བསྟན་པར་གསལ་ལོ། ། མཐུའི་ཁྱད་པར་ཐོབ་པ་
ནི་སྟོབས་ལྔའི་ནང་གི་ཏིང་ངེ་འཛིན་གྱི་སྟོབས་ཐོབ་པ་ལ་བྱེད་དོ། །དེས་ན་དམྱལ་བར་སྐྱེ་
14



བ་བླངས་པའི་བྱང་སེམས་དམྱལ་བ་བ་ཡང་ཡོད་དེ། བྱང་སེམས་ཆུང་དུས་ཆེན་པོ་ལ་
ཁྲོས་ན་ཁྲོ་སེམས་ཀྱི་སྐད་ཅིག་ཇི་སྙེད་པ་དེ་སྙེད་ཀྱི་གྲངས་ལྟར་དམྱལ་བར་སྐྱེ་ཞིང་གཞི་
ནས་ལམ་ལ་སློབ་དགོས་པར་བསླབ་བཏུས་སུ་རབ་ཞི་རྣམ་ངེས་ཆོ་འཕྲུལ་གྱི་མདོ་དྲངས་པ་
ལས། བྱང་ཆུབ་སེམས་དཔའ་ལ་ཁོང་ཁྲོ་བའ མ་བརྙས་པའི་སེམས་བསྐྱེད་པ་དེ་ཙམ་པ་
དེ་སྙེད་ཀྱི་བསྐལ་བར་བྱང་ཆུབ་སེམས་དཔའ་དེས་སེམས་ཅན་དམྱལ་བ་རྣམས་སུ་གནས་
པར་གོ་ཆ་བགོ་བར་བྱའོ། ། ཞེས་གསུངས་པའི་ཕྱིར། ཁ་ཅིག་གིས་དེ་འདྲ་བའི་བྱང་
སེམས་དེ་དམྱལ་བར་སྐྱེ་བ་ན་སེམས་བསྐྱེད་ལས་ཉམས་པ་ཡིན་པས་ངན་འགྲོ་བ་ཡིན་པའི་
བྱང་སེམས་ཡོད་མི་དགོས་སོ་སྙམ་ན་ཡང་མི་འཐད་དེ། ལམ་རིམ་ཆེན་མོ་ལས། ལུང་
བསྟན་ཐོབ་པའི་བྱང་སེམས་ལ་ཁོང་ཁྲོ་མ་སྐྱེས་ན་བསྐལ་བ་གཅིག་གིས་རྫོགས་པར་བགྲོད་
ནུས་པའི་ལམ་གྱི་རྟོགས་པ་འགའ་ཞིག་ཁོང་ཁྲོའི་བསམ་པ་གཅིག་སྐྱེས་ན་ལམ་དེ་རྒྱུད་ལ་
ཡོད་པ་མ་བཏང་ཡང་བསྐལ་བ་གཅིག་གི་ཡུན་གྱིས་ལམ་བགྲོད་པ་བུལ་དུ་སོང་པ་ལྟ་བུའོ་
ཞེས་དེའི་ཚེ་ལམ་རྒྱུད་ལ་ཡོད་པ་མ་བཏང་བར་བཤད་པའི་ཕྱིར་རོ། །དེས་ན་བྱང་སེམས་
རྣམས་ལས་ཉོན་གྱི་དབང་གིས་བླངས་པའི་སྐྱེ་བ་དེ་དག་འགྲོ་བ་དེ་དང་དེ་མཚན་ཉིད་པ་
ཡིན་ཞིང་། བྱང་སེམས་ཀྱི་སྤྲུལ་བ་ལ་ནི་འགྲོ་བ་ཡིན་མིན་གཉིས་ཡོད་དེ། སྤྲུལ་མཁན་
གྱི་གང་ཟག་དེས་རང་ལས་གོ་ས་ཐ་དད་དུ་འགྲོ་བ་སྣ་ཚོགས་ཀྱི་རྣམ་པར་སྤྲུལ་པ་དང་། །
རང་ཉིད་འགྲོ་བ་གཞན་གྱི་རྣམ་པར་སྤྲུལ་བ་གཉིས་ལས་སྔ་མ་གང་ཟག་ཡིན་པར་སེམས་
ཙམ་པ་སོགས་འདོད་པ་ལ། བྱེ་བྲག་སྨྲ་བས་དེ་ལྟར་ན་འཁོར་བར་སྔོན་མེད་པའི་སེམས་
ཅན་གསར་སྐྱེས་ཡོད་པར་ཐལ་བས་ན་དེ་གང་ཟག་མ་ཡིན་ཞེས་འདོད་པ་ནི་རིགས་པ་
དང་ལྡན་ཞིང་། གཞི་བསྡུས་པ་ལས་ཀྱང་། འཕགས་པས་སྤྲུལ་བ་རྣམ་པ་བཞི་སྤྲུལ་མི་
ནུས་ཏེ། དབང་པོ་དང་། སེམས་སེམས་བྱུང་དང་། ལས་དང་། རྣམ་སྨིན་ནོ་
ཞེས་པའི་ལུང་དོན་སེམས་ཙམ་པས་ཇི་ལྟར་འཇོག་པ་དང་སྤྲུལ་བའི་རྒྱུད་ལ་ཀུན་གཞི་ཉོན་
ཡིད་ཇི་ལྟར་ཡོད་ཚུལ་སོགས་ལ་དཔྱད་དགོས་ཡོད་མོད་ཀྱང་ཡི་གེ་མང་པོར་འགྱུར་བས་མ་
བྲིས་སོ། །སྤྲུལ་བ་བོ་རང་ཉིད་འགྲོ་བ་གཞན་གྱི་རྣམ་པར་སྤྲུལ་བའི་སྤྲུལ་བ་གང་ཟག་ཡིན་
པར་བྱེ་སྨྲས་ཀྱང་འདོད་ དགོས་ཏེ། འདུལ་བ་ལས། སྤྲུལ་བ་བསད་ན་སྦོམ་པོར་
བཅས་པ་དང་བར་ཆད་ཀྱི་སྐབས་སུ་ཁྱོད་སྤྲུལ་བ་མ་ཡིན་ནམ་ཞེས་དྲིས་པ་རྣམས་གང་
15



ཟག་གི་དབང་དུ་བྱས་པ་ཡིན་པས་བྱེ་སྨྲའི་སྐབས་སུ་སྤྲུལ་བ་ལ་གང་ཟག་མ་ཡིན་པས་བྱབ་
ཅེས་པ་ལ་ཞིབ་ཆ་དགོས་པར་སེམས་སོ། ། སྨོན་ལམ་ གྱི་དབང་གིས་སྐྱེ་པ་ལེན་ཚུལ་ནི།
ས་དང་པོ་ཐོབ་པའི་རྣམ་སྨིན་ལ་འཁོར་བསྒྱུར་གྱི་སྐྱེ་བ་ཅི་འདོད་དུ་ལེན་དུ་ཡོད་པའི་
འཁོར་བསྒྱུར་གྱི་སྐྱེ་བ་ལེན་བྱེད་ཀྱི་ལས་དེ་མི་ཕལ་བ་དང་དུད་འགྲོ་སོགས་ཀྱི་སྐྱེ་བ་འཛིན་
བྱེད་དུ་སྨོན་ལམ་གྱི་སྟོབས་ཀྱིས་པསྒྱུར་བ་ལྟ་བུ་དང་། ཡང་སྨོན་ལམ་གྱི་དབང་གིས་
དག་ཞིང་དུ་སྐྱེ་བའི་བྱང་སེམས་སོ་སྐྱེའི་ལུས་དེ་སྒྲུབ་བྱེད་ཀྱི་རྒྱུ་ནི་འཕེན་བྱེད་ཀྱི་ལས་ཡིན་
ཡང་དེ་འཕེན་བྱེད་ཀྱི་ལས་ཀྱི་དབང་གིས་སྐྱེ་བ་མ་བླངས་པ་ནི་དེ་འཕེན་བྱེད་ལས་ཀྱི་
དབང་དུ་མ་སོང་བར་སྨོན་ལམ་གྱི་དབང་གིས་སྐྱེ་བ་བླངས་པ་ཡིན་པས་འཕེན་བྱེད་ལས་
ཀྱིས་འཕངས་ཤིང་རྫོགས་བྱེད་སྨོན་ལམ་གྱིས་རྫོགས་ཞེས་འདོད་དགོས་པར་མངོན་ཏེ།
ཀུན་མཁྱེན་འཇམ་དབྱངས་བཞད་པའི་བསམ་གཟུགས་ཆེན་མོ་ལས། །སེར་དང་ལྡན་
པའི་མིས་གསེར་གྱིས་ གོས་ཉོས་པའི་ཚེ་ ཤར་ནུབ་ཀྱི་མི་གང་གི་ལག་ནས་གོས་ ཉོ་བར་
གྲོགས་ཀྱིས་བསྒྱུར་ཚེ་གོས་ནི་གསེར་གྱི་རིན་དང༌། མི་གང་ལས་ཉོས་པ་དེ་གྲོགས་ཀྱིས་
བསྒྱུར་བ་བཞིན་དུ། མིར་སྐྱེ་ངེས་ཀྱི་སྐྱེས་ནས་མྱོང་འགྱུར་གྱི་ལས་དེ་ཤར་ཕྱོགས་མངོན་
དགའ་འམ་ནུབ་ཕྱོགས་བདེ་བ་ཅན་ལྟ་བུར་པ།དང་སྐྱེ་སྨོན་ལམ་གྱིས་བསྒྱུར་ཐུབ་པ་ཡོད་པས་
ན་འཕེན་རྫོགས་གྱི་ཁྱད་པར་ཡིན་ནོ། །ཞེས་གསུངས་སོ། །ཏིང་ངེ་འཛིན་གྱི་དབང་གིས་
སྐྱེ་བ་བླངས་པ་ནི་ཐེག་ཆེན་ཐུན་མོང་མ་ཡིན་པའི་ཏིང་ངེ་འཛིན་གྱི་སྟོབས་ཐོབ་པ་རྣམས་
ཀྱིས་རང་རྒྱུད་ལ་གཟུགས་དང་གཟུགས་མེད་དུ་སྐྱེ་བ་འཕེན་བྱེད་ཀྱི་ལས་མང་དུ་ཡོད་ཀྱང་
དེའི་དབང་དུ་མ་སོང་བར་འདོད་པའི་སས་བསྡུས་ཀྱི་ལས་འགའ་ཞིག་ཏིང་ངེ་འཛིན་གྱིས་
བསྒྱུར་ནས་འདོད་པར་སྐྱེ་བ་བླངས་པ་ལྟ་བུའོ། ། མངོན་རྟོགས་རྒྱན་ལས། རྣམ་ལོག་
བསམ་གཏན་ལ་སོགས་པའི། །ཡན་ལག་ཡོངས་སུ་ཟད་པ་དང་། །ཞེས་པའི་རྩ་འགྲེལ་གྱི་
ལུང་ལ་བརྟེན་ནས་འཕེན་བྱེད་དགེ་བའི་ལས་ཐེག་ཆེན་་གྱི་མཐོང་སྤངས་སུ་ཁས་ལེན་
མཁན་ཡང་ཡོད་དོ། །དབང་འབྱོར་པའི་དབང་གིས་སྐྱེ་བ་བླངས་པ་ནི་སྐྱེ་བ་ལ་དབང་
ཐོབ་པ་རྣམས་ཀྱིས་སྐྱེ་བ་བཞེས་ཚུལ་ལོ། །བྱང་སེམས་ཀྱིས་སྐྱེ་བ་ལེན་ཚུལ་བཞི་བོ་དེ་ཁོ་
ནར་མ་ངེས་ཏེ། དགྲ་བཅོམ་སྔོན་སོང་དང་ས་བརྒྱུད་པ་ཡན་ཆད་ལ་མ་རིག་བག་ཆགས་
ཀྱིས་ས་བསྐྱེད་པའི་ཟག་མེད་ལས་གྱི་དབང་གིས་སྐྱེ་བ་ལེན་ཚུལ་ཡང་ཡོད་དེ། །གཉིས་པ་
16



འགྲོ་དོན་ཐུགས་ལ་དགོངས་ཚུལ་ནི། བློ་གྲོས་མིག་ལྡོངས་འགྲོ་འདི་ལ། ། ཁྱོད་ཐུགས་
ལེགས་བཤད་རིན་ཆེན་གཏེར། །ད་ལྟ་སྤོ་བའི་ཐབས་གང་ཞེས། །ཨེ་མ་དེ་ཉིད་འབའ་
ཞིག་དགོངས། །ཞེས་སོ། ། དོན་ནི་བློ་གྲོས་ཀྱི་མིག་ ལྗོངས་ ཤིང་དཀའ་བའི་གནས་ལ་
རྨོངས་པའི་ཁ་བ་ཅན་གྱི་འགྲོ་བ་འདི་ལ་རྗེ་བདག་ཉིད་ཆེན་པོ་ཁྱོད་ཀྱི་ཐུགས་ལ་ལེགས་
བཤད་རིན་པོ་ཆེ་ལྟ་བུ་དེ་ད་ལྟ་ཉིད་ནས་སྤྲོ་བའི་ཐབས་གང་ཡོད་ཅེས་ཨེ་མ་སྟེ་ཀྱེ་མ་དོན་
དེ་ཉིད་འབའ་ཞིག་དགོངས་པ་ནི་ཡ་མཚན་ནོ་ཞེས་པའོ། །འོ་ན་མདོ་ལས། ཉིད་ཀྱི་
རྟོགས་པ་གཞན་ལ་སྤོ་མིན་ཏེ། ། ཞེས་གསུངས་པས་ལེགས་བཤད་གཞན་གྱི་རྒྱུད་ལ་ཇི་
ལྟར་སྤོ་ཞེ་ན། སྒྲ་ལ་རིགས་འདྲིའི་རྒྱུན་མེད་པས་ཇི་བཞིན་མི་འཕོ་ཡང་། དང་པོར་
དོན་ལ་བརྡའ་སྤྲོད། དེ་ནས་དོན་སྤྱི་འཆར་དུ་བཅུག དེའི་རྒྱུན་བསྒོམས་པས་དོན་ལ་
གསལ་སྣང་ཐོབ་པར་འགྱུར་རོ། ། དཔེར་ན་ལྟོ་ལྡིར་བ་ལ་འདི་བུམ་པ་ཡིན་ཞེས་ཐ་སྙད་
སྦྱོར་མི་ཤེས་པའི་གང་ཟག་ལ་དང་པོར་བུམ་པའོ་ཞེས་བརྗོད་པ་ན་བུམ་པའི་དོན་སྤྱི་མི་
འཆར་བར་བུམ་པ་ཞེས་པའི་སྒྲ་སྤྱི་ཙམ་ཞིག་འཆར་ལ། ལྟོ་ལྡིར་བ་ལ་བུམ་པའི་ཤུ་སྙན་
སྦྱོར་ཤེས་པ་ན་གང་ཟག་དེ་ལ་བུམ་པའོ་ཞེས་བརྗོད་པ་ཙམ་གྱིས་བུམ་པའི་དོན་སྤྱི་ལེགས་
པར་འཆར་བས་དེ་ལ་བུམ་པ་དོན་སྤྱིའི་ཚུལ་གྱིས་རྟོགས་པ་ཞེས་བྱ་བ་ཡིན་པས་གསུང་
རབ་ཀྱི་བརྡའ་ལ་བརྟེན་ནས་དོན་རྟོགས་ཚུལ་དེ་ལྟ་བུ་ལ་བྱེད་དོ། །གཉིས་པ་སྦྱོར་བ་ཕུན་
ཚོགས་ལ་བསྔགས་པ་ལ་གཉིས། སྐུ་ཚེ་འདིར་ཇི་ལྟར་བསྒྲུབས་པ་དང༌། སྐུ་ཚེ་གཞན་
དུ་ཇི་ལྟར་བསྒྲུབས་པའོ། །དང་པོ་ལ་གཉིས། དངོས་དང༌། ཡན་ལག་གི་དོན་ནོ། །
དང་པོ་ནི། ཐུབ་པའི་ལེགས་བཤད་བདུད་རྩིའི་རྒྱུན། །འཇམ་དབྱངས་ཞལ་གྱི་བུམ་པ་
ལས། །ལེགས་འོངས་ཐོས་པའི་སྙིམ་པ་ཡིས། །ལུས་པ་མེད་པར་ཁྱོད་ཀྱིས་གསོལ། །ཞེས་
སོ། །དོན་ནི་ཐུབ་པའི་ལེགས་བཤད་སྤྱི་དང་ཁྱད་པར་དུ་ཟབ་མོ་ལྟ་བའི་བདུད་རྩིའི་རྒྱུན་
ཐུབ་པ་ལས་འཇམ་པའི་དབྱངས་ཀྱིས་གསན་ཅིང་འཇམ་དབྱངས་ལ་ཇི་ལྟར་མངའ་བ་
རྣམས་དེའི་ཞལ་གྱི་བུམ་པ་ལས་བུམ་པ་གང་བྱོའི་ཚུལ་དུ་རྒྱུན་མ་ཆད་པར་ལེགས་པར་
འོངས་པའི་གདམས་པ་མཆོག་དེ་རྗེ་བདག་ཉིད་ཆེན་པོ་ཆོས་སྤྱོད་བཅུའི་བདག་ཉིད་ཅན་
གྱི་ཐོས་པའི་སོར་མོ་བཅུའི་སྙིམ་པ་བཟེད་པ་ཡིས་ལུས་པ་མེད་པར་ཏེ་མ་ལུས་པར་ཁྱོད་
ཀྱིས་གསོལ་བའམ་ཐུགས་རྒྱུད་ཚིམ་པའི་ཚུལ་གྱིས་རྫོགས་པར་བཞེས་པ་ཡིན་ཞེས་པའོ། །
17



འཇམ་པའི་དབྱངས་ཀྱིས་ཐུབ་པ་ལས་ཡང་དག་པའི་ལྟ་བའི་སྐོར་གསན་ཚུལ་ལ། ཆ་
ཧར་བླ་མ་བློ་བཟང་ཚུལ་ཁྲིམས་ཀྱི་གསུང་ལས། ཀླུ་སྒྲུབ་ཀྱིས་འཇམ་པའི་དབྱངས་ལ་
གསན་ཚུལ་ནི། ལམ་རིམ་བརྒྱུད་པའི་རྣམ་ཐར་ སོགས་ སུ་ གསལ་བར་མ་མཐོང་ལ།
ཡང་ཡུམ་གྱི་མདོ་གསུངས་པའི་འཁོར་དུ་རྗེ་བཙུན་འཇམ་དབྱངས་མ་བཞུགས་པར་རྗེ་
བཤད་སྒྲུབ་པས་གསུངས་ཀྱང་། ཡུམ་རྒྱས་འབྲིང་གཉིས་ཀྱི་གླེང་གཞིའི་ལེའུ ར་བྱུང་
སེམས་མང་པོའི་མཚན་གྱི་ནང་དུ་འཇམ་པའི་དབྱངས་ཀྱི་མཚན་ཡང་གསུངས་པར་སྣང་
ལ། མདོ་དངོས་ཀྱི་སྐབས་སུ་རབ་འབྱོར་ཤཱ་རིའི་བུ་བྱམས་པ་ཀུན་དགའ་བོ་གང་པོ་བརྒྱ་
བྱིན་རྣམས་ཀྱིས་ཞུ་བ་ཞུས་ལན་གྱི་ཚུལ་དུ་གསུངས་པ་འདུག་ཀྱང་། འཇམ་དབྱངས་
སྤྱན་རས་གཟིགས་ཕྱག་རྡོར་སོགས་ཀྱིས་ཞུ་བ་མཛད་པ་མི་སྣང་སྟེ། འདི་ལ་རྒྱུ་མཚན་
ཁྱད་པར་ཅན་ཞིག་ཡོད་པ་འདྲ་སྙམ་ཞིང་། དེ་བཞིན་དུ་མགོན་པོ་ཀླུ་སྒྲུབ་ཀྱིས་འཇམ་
པའི་དབྱངས་ལ་ཇི་ལྟར་གསན་ཚུལ་མ་བྱུང་བ་ལའང་རྒྱུ་མཚན་གཞན་ཡོད་དམ་ཞེས་བྱུང་
ལ། ཁོ་བོས་བསམ་ཚོད་ལ་ཡུམ་རྒྱས་འབྲིང་གཉིས་ཀྱི་སྐབས་སུ་འཇམ་དབྱངས་དང་
སྤྱན་རས་གཟིགས་ཀྱིས་ཞུ་བ་ཞུས་ལན་གྱི་ཚུལ་མ་བྱུང་ན་ཡང་། ཤེས་རབ་སྙིང་པོར།
སྤྱན་རས་གཟིགས་དང་ཤཱ་རིའི་བུ་གཉིས་ཀྱིས་དྲི་བ་དྲིས་ལན་གྱི་ཚུལ་མཛད་པ་བྱུང་ཞིང་།
དེ་བཞིན་དུ་དཔའ་བར་འགྲོ་བའི་ཏིང་ངེ་འཛིན་གྱི་མདོ་དང་ཡེ་ཤེས་ཕྱག་རྒྱུའི་མདོ་སོགས་
མདོ་གཞན་ལས་ཀྱང་བྱུང་ངོ༌། །ཁྱད་པར་དུ་ཤེར་ཕྱིན་བདུན་བརྒྱ་བ་ལས། འཇམ་
དཔལ་དེ་བཞིན་གཤེགས་ པ་ ལ་ཇི་ལྟར་བལྟ། འཇམ་དཔལ་ གྱིས་ གསོལ་ བ། མི་་་
དམིགས་པའི་ཚུལ་གྱིས་དེ་བཞིན་ཉིད་གྱི་རྣམ་པ་དང་རྣམ་པར་མི་རྟོག་པའི་རྣམ་པར་དེ་
བཞིན་གཤེགས་པ་ལ་བལྟ་བར་བགྱིའོ། ། ཞེས་དྲི་བ་དྲིས་ལན་གྱི་ཚུལ་གསལ་བོར་བྱུང་
བས་ཕྱོགས་མཐུན་གྱི་མདོ་གཅིག་གི་ནང་དུ་བྱུང་ན་ཅིག་ཤོས་ལ་ཡང་དོན་གྱིས་ཐོབ་པར་
འགྱུར་ཏེ། བུ་སྟོན་ཐམས་ཅད་མཁྱེན་པས། ཡུམ་རྒྱས་འབྲིང་བསྡུས་གསུམ་ཅིག་ཅར་
དུ་གསུངས་པ་ཡིན་ཞེས་བྱུང་བ་ལྟར། སྟོན་པས་རྒྱུས་འབྲིང་བསྡུས་པ་སྐོར་དགུ་ཅིག་
ཅར་དུ་གསུངས་ཤིང་དེ་དག་ལ་ཚིག་མང་ཉུང་བྱུང་བ་ནི་གདུལ་བྱའི་སྣང་ཚུལ་ལ་ལྟོས་
ནས་བཞག་པ་མ་གཏོགས་གནས་ཚོད་ལ་སངས་རྒྱས་རང་ངོས་ནས་ཚིག་མང་ཉུང་དེ་ལྟར་
རིམ་པས་གསུངས་པ་མ་ཡིན་མོད་སངས་རྒྱས་ཀྱི་སྨོན་ལམ་རྫོགས་པ་དང་གདུལ་བྱའི་ལས་
18



ལེགས་པར་སྨིན་པ་གཉིས་ཚོགས་པ་ན་གདུལ་བྱ་རྣམས་གཟུགས་སྐུ་མཐོང་ཞིང་དེས་ཆོས་
གསུངས་པར་སྣང་བ་ཙམ་ཡིན་ནོ། །ཡང་རྣམ་པ་གཅིག་ཏུ་ན་རྟོགས་གེ་འབར་བ་ལས།
ཐེག་ཆེན་ཐུན་མོང་མ་ཡིན་པའི་ལུགས་ཀྱི་བཀའ་སྡུད་པ་བོ་ཕྱག་རྡོར་འཇམ་དབྱངས་
སོགས་ཡིན་པར་གསུངས་པ་ལ་རྒྱུ་མཚན་ཞིག་སྣང་བས་ཡུམ་རྒྱས་འབྲིང་གཉིས་གསུངས་
པའི་ཚེ་འཇམ་དབྱངས་སོགས་དང་ཞུ་བ་ཞུས་ལན་གྱི་ཚུལ་དུ་གསུངས་ཡོད་ནའང་འཁོར་
དེར་འདུས་པའི་གདུལ་བྱ་ཐུན་མོང་བ་རྣམས་ཀྱིས་མ་སྣང་བ་ཡིན་བྱས་ན་ཆོག་གམ་སྙམ་
ཞིང༌། འོན་ཀྱང་རྒྱུད་སྡེ་སྤྱི་རྣམ་དུ་ཕྱག་རྡོར་སོགས་བཀའ་སྡུད་པ་བོ་ཡིན་པ་མི་འཐད་
ཅེས་གསུངས་པས་ད་དུང་བརྟག་དགོས་པར་སྣང་ངོ་། །ཀླུ་སྒྲུབ་ཀྱིས་འཇམ་དབྱངས་ལས་
ཇི་ལྟར་གསན་ཚུལ་གསལ་བོར་མ་བྱུང་བ་ལ་ནི་ཅུང་ཞིག་དོགས་པ་ཡོད་པར་སེམས་སོ། །
གཉིས་པ་ཡན་ལག་གི་དོན་ལ་གཉིས། ཐུགས་རྗེ་ལྷག་པར་སྐྱེ་ཚུལ་དང་། ཐུགས་རྗེ་དེ་
མཚུངས་ཟླ་མེད་པར་བསྔགས་པའོ། ། དང་པོ་ནི། དེ་ལྟའི་བདེ་བས་ཁྱོད་ཀྱི་ཐུགས། །
རངས་པ་ལས་ཀྱང་བདེ་བ་དེ། །ཀུན་གྱིས་ལོངས་སྤྱོད་མ་གྱུར་པ། ། དེ་ཡིས་ཁྱོད་ཐུགས་
ལྷག་ པར་གདུངས། ། ཞེས་ སོ། ། དོན་ནི་རྗེ་བཙུན་འཇམ་པའི་དབྱངས་ལ་བསྟན་ནས་
དཀའ་བའི་གནས་ལ་སྒྲོ་འདོགས་ཆོད་པ་དེ་ལྟ་བུའི་བདེ་བས་རྗེ་བདག་ཉིད་ཆེན་པོ་ཁྱོད་
ཀྱི་ཐུགས་རེ་ཞིག་རངས་པ་སྟེ་དབའ་བ་ཙམ་ལས་བདེ་བ་དེ་ཀུན་གྱིས་ལོངས་སྤྱོད་དུ་མ་
གྱུར་པའི་ཚུལ་དེ་གཟིགས་པ་ཡིས་ཁྱོད་ཀྱི་ཐུགས་ལ་སྔར་བས་ལྷག་པར་ཆོས་ལ་གཙེགས་
པའམ་གདུངས་པའི་རྣམ་ཅན་གྱི་ཐུགས་རྗེ་ཆེན་པོ་སྐྱེ་བ་ཡིན་ཞེས་པའོ། །གདུང་བ་སྡུག་
བསྔལ་གྱི་མིང་ཡིན་པས་སྙིང་རྗེ་ལ་སྡུག་བསྔལ་ཡོད་དམ་ཞེ་ན། ཡོངས་འཛིན་རིན་པོ་ཆེ་
ཡེ་ཤེས་རྒྱལ་མཚན་དཔལ་བཟང་པོས་མཛད་པའི་སྐྱེས་རབས་སོ་བཞི་པའི་འགྲེལ་བ་ལས།
སྙིང་རྗེའི་སྐད་དོད་ཀ་རུ་ཎི་ཀ་ངེས་ཚིག་གིས་བཤད་ན་བདེ་བ་འགོག་ཅེས་པའོ། ། ཞེས་
གསུངས་པ་ལྟར་སྙིང་ རྗེ་ ཕལ་ཆེར་སྡུག་བསྔལ་ ཅན་གྱི་སེམས་ཅན་ལ་དམིགས་ནས་་་་
དམིགས་ཡུལ་དེའི་རྣམ་པར་སྐྱེ་ཞིང་སྡུག་བསྔལ་ཅན་གྱི་རྣམ་ལྡན་དུ་སོང་བས་རང་གི་ངོ་
བོ་བདེ་བ་འགོག་པའམ་བདེ་བ་མེད་པའི་རང་བཞིན་ཡིན་ཡང་རང་གི་ངོ་བོ་སྡུག་བསྔལ་
མ་ཡིན་ནོ། །སེམས་ཙམ་པའི་སྐབས་སུ་ཡང་སྡུག་བསྔལ་དངོས་སུ་རྟོགས་པའི་ཚོར་བ་
བདེ་བ་རང་གི་གཞལ་བྱའི་སྡུག་བསྔལ་དེ་དང་བདག་ཉིད་གཅིག་ཡིན་པས་སྡུག་བསྔལ་གྱི་
19



རང་བཞིན་དང་སྡུག་བསྔལ་གྱི་ངོ་བོར་སོང་བ་ཡིན་ཟེར་ཆོག་ཀྱང་རང་ཉིད་བདེ་བ་ཡིན་
པ་ནི་རང་རྒྱུད་ལྡན་གྱི་གང་ཟག་གི་ལུས་སེམས་ལ་བདེ་ཉམས་བསྐྱེད་པའི་ཆ་ནས་བདེ་
བར་འཇོག་གོ། ཡང་ཚུལ་གཅིག་ལ་ཆོས་ལ་ཡིད་གདུངས་པ་དང་ཆོས་ཤིན་ཏུ་སེམས་པ་
དང་ཆོས་ལ་གཙེགས་པ་རྣམས་ཆོས་སེམས་པའི་མིང་ཡིན་པར་ཚིག་གཏེར་འགྲེལ་པ་ལས་
བྱུང་བས་གདུངས་པ་དེ་ཆོས་སེམས་པ་ལ་བཤད་ཀྱང་རུང་ངོ༌། །
གཉིས་པ་ཐུགས་རྗེ་དེ་མཚུངས་ཟླ་མེད་པར་བསྔགས་པ་ནི། ཁྱོད་ཀྱི་ཐུགས་རྗེའི་
ངང་ཚུལ་འདི། ། མཐོང་ བས་ ཡིད་ བགམ་གྱུར་པ་དག། རྒྱལ་བ་ཀུན་གྱི་ཐུགས་རྗེ་་་
ཡང་། ། ཇི་འདྲ་སྙམ་དུ་ཁྱོགས་ལ་འཕྱངས། ། ཞེས་སོ། །དོན་ནི་རྗེ་བདག་ཉིད་ཆེན་པོ་
ཁྱོད་ཀྱི་ཐུགས་རྗེའི་གནས་ཚུལ་ལམ་དང་ཚུལ་འདི་རྣམས་རྗེ་བདག་ཉིད་ཆེན་པོ་ཁྱོད་ཀྱི་
ཕྱིའི་རྣམ་རིག་མཐོང་བ་ལས་དཔགས་ཏེ་ནང་གི་ཐུགས་རྗེ་དེ་འདྲ་བ་ཡོད་དོ་སྙམ་དུ་ཡིད་
བགམ་སྟེ་ཚོད་བརྟགས་པར་གྱུར་པ་དག་རྒྱལ་བ་ཀུན་གྱི་ཐུགས་རྗེའི་ངང་ཚུལ་དེ་ཡང་ཇི་
འདྲ་ཡིན་རྗེ་བདག་ཉིད་ཆེན་པོའི་ཐུགས་རྗེའི་ཚོད་དེ་ཙམ་དུ་ཨེ་ཡོང་སྙམ་དུ་སེམས་ཀྱི་
སྲང་མདའི་ཁྱོགས་ལ་འཕྱངས་ནས་ཚོད་བརྟག་པ་ཡིན་ཞེས་པའོ། །ཁྱོགས་ནི་རྒྱ་ནག་གི་
ཀློའོ་ཟེར་བ་བོད་ཀྱི་འགྱོགས་ཀྱང་ཞེས་པ་དེ་དང་། ཇ་མར་འདེགས་བྱེད་ཀྱི་སྲུང་གི་
མཐིལ་ལ་ཡང་འཇུག་པས་འདིར་ནི་ཕྱི་མའོ། ། གཉིས་པ་སྐུ་ཚེ་གཞན་དུ་བསྒྲུབས་པའི་
ཚུལ་ལ་གཉིས། སྤྱིར་བསྒྲུབས་ཚུལ་དང་། བྱེ་བྲག་ཏུ་སྙིགས་དུས་ཀྱི་ཆེད་དུ་བསྒྲུབ་
ཚུལ་ལོ། ། དང་པོ་ལ་གཉིས། ཡུན་རིང་དུ་གོམས་པར་བྱས་པ་དང་། དེའི་རྒྱུ་མཚན་
གྱིས་རྒྱལ་སྲས་ཀྱི་སྤྱོད་པ་མཐར་ཕྱིན་པར་བསྟན་པའོ། །དང་པོ་ནི། རང་དོན་རྩྭ་ལྟར་
དགོངས་ཁྱོད་ཀྱིས། ། རྒྱལ་བ་ཀུན་གྱི་དམ་པའི་ཆོས། །འཛིན་པའི་སྨོན་ལམ་ལུས་ཅན་
གྱི། ། དཔུང་གཉེན་གྱུར་པ་རིང་ནས་མཛད། ། ཅེས་སོ། །དོན་ནི་རང་གི་དོན་དགོངས་
ཚུལ་ནི་དཔེར་ན་གཅན་གཟན་གྱི་མདུན་དུ་རྩྭ་སྤུངས་པ་ལྟར་དགོས་མེད་དུ་དགོངས་པའི་
རྗེ་བདག་ཉིད་ཆེན་པོ་ཁྱོད་ཀྱིས་རྒྱལ་བ་ཀུན་གྱི་ལུང་རྟོགས་ཀྱིས་བསྡུས་པའི་དམ་པའི་ཆོས་
འཛིན་པའི་སྨོན་ལམ་རླབས་པོ་ཆེ་ལུས་ཅན་ཏེ་འགྲོ་བ་ཀུན་གྱི་སྐྱབས་དང་དཔུང་གཉེན་
མཛད་པར་འགྱུར་པའི་རྒྱུ་ཚོགས་དུས་རིང་མོ་ཞིག་ནས་གོམས་པར་མཛད་པ་ཡིན་ཞེས་
པའོ། །དམ་ཆོས་འཛིན་པའི་ཚད་ནི། མཛོད་ལས། སྟོན་པའི་དམ་ཆོས་རྣམ་གཉིས་
20



ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱང་ལ་སྨྲ་བྱེད་དང་། ། སྒྲུབ་པར་
བྱེད་པ་ཁོ་ན་ཡིན། །ཞེས་གསུངས་པ་ལྟར་ལུང་ལ་དད་པས་ཐོས་སོགས་ཀྱིས་ཞུགས་ནས་
ལུང་དོན་ཞེ་ཐག་པ་ནས་གཞན་ལ་སྟོན་པ་དང་། ལུང་དོན་ལག་ཏུ་བླངས་ནས་སྒྲུབ་པ་
སྙིང་པོར་བྱས་པ་ནི་གོ་རིམ་བཞིན་དུ་ལུང་རྟོགས་ཀྱི་དམ་ཆོས་འཛིན་པའི་ ཚད་དོ། །
དཔུང་གཉེན་གྱི་དོན་ནི། མངོན་རྟོགས་རྒྱུན་ལས། གནས་དང་དཔུང་གཉེན་གླིང་
དང་ནི། །ཞེས་པའི་ཐད་ཀྱི་གསེར་ཕྲེང་ལས། འཁོར་འདས་མཉམ་པ་ཉིད་དུ་རྟོགས་པ་
ནི་གསུམ་པ་སྟེ། ཞེས་གསུངས་པ་ལྟར་ཆོས་ཐམས་ ཅད་བདེན་སྟོང་དུ་རྟོགས་པ་མ་
སེམས་ཅན་ ཐམས་ ཅད་ལ་སེམས་སྙོམས་ པའི་ཆ་ནས་དཔུང་ །ཉེན་ནམ། ཡང་ན་་་་
བརྒྱད་སྟོང་འགྲེལ་ཆེན་ལས། དཔུང་གཉེན་ནི་མཆོག་ ཏུ་འཕགས་པ་ཉིད་དུ་འགྲོ་བའི་
གནས་ལ་འཇོག་པ་ཉིད་ཀྱིས་སོ། །ཞེས་གསུངས་པ་ལྟར་གོང་དུ་འཁྲིད་པར་བྱེད་པས་ན་
དཔུང་གཉེན་ནོ། ། གཉིས་པ་རྒྱལ་སྲས་ཀྱི་སྤྱོད་པ་མཐར་ཕྱིན་ཚུལ་ནི། དེ་ཕྱིར་འགྲོ་
འདི་དབུགས་འབྱིན་ཅིང་། ། བདུད་སྡེའི་སྙིང་ལ་འཇིགས་བསྐྱེད་པ། །ཁྱོད་ཀྱི་རླབས་
ཆེན་སྤྱོད་པ་ཡིས། །མ་བསླབ་རྒྱལ་སྲས་སྤྱོད་དེ་གང་། ། ཞེས་སོ། ། དོན་ནི་སྔོན་མཐའ བ
མེད་པ་ནས་བསྟན་པ་དང་འགྲོ་བའི་དོན་དུ་ཚོགས་གཉིས་ལ་རིང་དུ་འདྲིས་པར་གྱུར་པ་
དེའི་ཕྱིར་སྡུག་བསྔལ་གྱིས་མནར་བཞིན་པའི་འགྲོ་བ་འདི་ཀུན་ལ་དབུགས་འབྱིན་པར་
བྱེད་ཅིང་བདུད་ཀྱི་ལྷ་སྡེ་དང་བཅས་པའི་སྙིང་ལ་མི་བདེ་བའི་འཇིགས་པ་སྐྱེད་པར་བྱེད་
པའི་དགེ་ཚོགས་དཔག་ཏུ་མེད་པ་ལ་རྗེ་བདག་ཉིད་ཆེན་པོ་ཁྱོད་ཀྱི་རླབས་ཆེན་་ཏེ་ས་ཚོད་
ཆེན་པོའི་སྤྱོད་པ་ཡིས་མ་བསླབ་པའི་རྒྱལ་སྲས་ཀྱི་སྤྱོད་པ་དེ་གང་ན་ཡོད་དེ་མེད་ཅེས་
པའོ། །གཉིས་པ་བྱེ་བྲག་ ཏུ་ སྙིགས་དུས་ ཀྱི་ བསྟན་འགྲོའི་དོན་བསྒྲུབས་ཚུལ་ལ་ བཞི།
སྙིགས་དུས་ཀྱི་བསྟན་པའི་གནས་ཚུལ། དེའི་ཆེད་དུ་དཀའ་བ་སྤྱོད་ཚུལ། སྙིགས་དུས་
དེ་ དམ་ པ་ གཞན་རྣམས་ཀྱིས་བོར་ཚུལ། རྗེ་བདག་ཉིད་ཆེན་པོས་བཟུང་ཚུལ་དང་
བཞིའོ། །དང་པོ་ནི། མི་བཟང་དུས་མཐའ་འདི་འོངས་ཚེ། །ཁྱོད་ཀྱིས་མ་བཟུང་དམ་
ཆོས་ཀུན། །ཆུ་དང་བྲལ་བའི་པདྨོ་ནི། །བ་མོས་རེག་པ་ལྟ་བུར་གྱུར། །ཅེས་སོ། །དོན་ནི་
མི་བཟད་པ་སྟེ་མ་རུངས་པའི་དུས་སྙིགས་མའི་མཐའ་འདི་ལྟ་བུ་ཉེ་བར་འོངས་པའི་ཚེ་རྗེ་
བདག་ཉིད་ཆེན་པོ་ཁྱོད་ཀྱིས་མ་བཟུང་བའི་དམ་ཆོས་ཀུན་མྱུར་དུ་འཇིག་པར་འགྱུར་བ་ནི་



དཔེར་ན་ཆུ་དང་བྲལ་བའི་སྐམ་སར་སྐྱེས་པའི་པདྨོ་ལ་ནི་སྟོན་དུས་ཀྱི་བ་མོའི་གྲང་རེག་
གིས་རེག་པ་ན་གདོན་མི་ཟ་བར་ཞིག་པ་ལྟ་བུར་གྱུར་པ་ཡིན་ཞེས་པའོ། ། གཉིས་པ་ནི།
དམ་ཆོས་བཟུང་སླད་ཉིད་ཀྱི་ནི། །སྐུ་སྲོག་ལ་ཡང་ལྟོས་མེད་པར། ། དཀའ་བ་བརྒྱ་ཕྲག་
དག་གིས་ཀྱང་། ། ཞི་བའི་བདེ་བ་ལྟ་བུར་དགྱེས། །ཞེས་སོ། ། དོན་ནི་དམ་ཆོས་བཟུང་
བའི་སླད་དུ་སེམས་ཅན་གཞན་གྱིས་བསམ་པ་ཙམ་ཡང་དཀའ་བའི་ཡུལ་རྗེ་བདག་ཉིད་
ཆེན་པོ་ཁྱོད་ཉིད་ཀྱི་མཛད་ཚུལ་ནི་ཕྱིའི་ལོངས་སྤྱོད་ཙམ་དུ་མ་ཟད་སྐུ་དང་སྲོག་ལ་ཡང་
ལྟོས་པ་མེད་པར་ཆོས་ཀྱི་དོན་དུ་སྲོག་གཏོང་བ་སོགས་ཀྱི་དཀའ་བ་བརྒྱ་ཕྲག་སྟེ་མང་པོ་
དག་གིས་དཀའ་སྤྱད་དཔག་མེད་མཛད་ཀྱང་དོན་དམ་སེམས་བསྐྱེད་དང་སྦྱིན་པའི་ཕར་
ཕྱིན་ལྷག་པར་ཐོབ་པའི་སྟོབས་ཀྱིས་རང་ལ་སྡུག་བསྔལ་མི་འབྱུང་བར་མ་ཟད། འགོག་
པ་ཡང་དག་པའི་མཐའ་ལ་སྙོམས་པར་ཞུགས་པའི་ཞི་བའི་བདེ་བ་ལ་ལོངས་སྤྱོད་པ་ལྟར་
ཐུགས་ལ་དགྱེས་ཚོར་ཆེན་པོ་འཁྲུགས་པ་ཡིན་ཞེས་པའོ། །གསུམ་པ་ནི། སྙིགས་མ་ལས་
ཀྱང་ཆོས་སྙིགས་པའི། །འཇིགས་པ་མི་བཟད་འཇིག་རྟེན་འདིར། །རྒྱལ་དང་རྒྱལ་བའི་
སྲས་པོ་གཞན། །མཐའ་དག་མཐོང་བའི་ལམ་ལས་འདས། །ཞེས་སོ། །དོན་ནི་ཚེ་ལོ་བརྒྱ་
བའི་དུས་སྙིགས་མ་ཡིན་པ་དེ་ལས་ཀྱང་ཕལ་ཆེར་ལོ་བཞི་བཅུ་འགྲིབ་པ་དུས་དང༌། ལྷ་
བ་དང༌། ཉོན་མོངས་ དང་། སེམས་ ཅན་དང་། ཚེ་ ལྷག་ པར་ཆེས་ སྙིགས་ པའི་
འཇིགས་པ་ སོགས་བརྣག་དཀའ་ བའམ་མི་བཟད་པའི་བོད་གངས་ ཅན་ལྟ་བུའི་འཇིག་
རྟེན་འདི་སྔོན་གྱི་རྒྱལ་བ་དང་རྒྱལ་བ་དེའི་སྲས་པོ་གཞན་མཐའ་དག་གིས་བསྟན་འགྲོའི་
དོན་ཧ་ཅང་ཆེན་པོ་ཡོང་བའི་ཞིང་དུ་མཐོང་བའི་སྤྱན་ལམ་ལས་འདས་ཏེ་སྔོན་གྱི་དམ་པ་
རྣམས་ཀྱིས་ངེད་ཅག་གི་འཇིག་རྟེན་འདི་བོར་བ་ཡིན་ཞེས་པའོ། ། སྙིགས་མ་ཞེས་པ་ནི་
དཔེར་ན་མར་གྱི་དྭངས་སྙིགས་གཉིས་རིམ་པ་ལྟར་ལོངས་སྤྱོད་དུ་རུང་མི་རུང་བ་བཞིན་དུ་
རྫོགས་ལྡན་སུམ་ལྡན་ཉིས་ལྡན་གྱི་དུས་སུ་སེམས་ཅན་རྣམས་ཀྱི་རྒྱུད་ལས་སུ་རུང་ཞིང་དེང་
སང་གི་དུས་སུ་སེམས་ཅན་རྣམས་ཀྱི་རྒྱུད་ལས་སུ་མི་རུང་བས་ན་སྙིགས་མར་བརྗོད་པ་
ཡིན་ནོ། ། བཞི་བ་ནི། དེ་ཚེ་ཐུགས་ རྗེ་ ལྡན་ པ་ཁྱོད། ། སོ་ གའི་ཉི་ མས་ འགྲམ་པའི་
ཆང་། ། ཟག་ ལྡན་ ཉིས་འཐུང་པདྨོའི་མཚོས། ། རིང་ནས་བོས་ལྟར་འཇིག་ རྟེན་་་་་་་་་
གཟིགས། །ཞེས་སོ། །དོན་ནི་བཤད་མ་ཐག་པ་ལྟར་ཞིང་འདི་དམ་པ་གཞན་གྱིས་བོར་བ་
22



དེའི་ཚེ་ན་གཞན་དང་མི་འདྲ་བའི་ཐུགས་རྗེ་ཆེན་པོ་དང་ལྡན་པའི་རྗེ་བདག་ཉིད་ཆེན་པོ་
ཁྱོད་ཞིང་འདི་བདག་གིར་མཛད་པ་ནི། དཔེར་ན་སོགག་སྟེ་ཚ་བའི་དུས་ཀྱི་ཉི་མས་ཁ་
ཚིག་ཅིང་སྐོམ་པས་གདུང་བ་ན་འགྲམ་པའི་ཆང་སྟེ་འགྲམ་པ་ཕན་ཚུན་ནས་རྔུལ་ཆུ་ཟག་
པ་དང་ལྡན་པའི་ གླང་པོ་ཆེའམ་ཉིས་ འཐུང་དེས་ཆུས་བཀང་ཞིང་ པདྨས་བརྒྱན་ པའི་
པདྨོའི་མཚོ་དེའི་བསིལ་བ་སོགས་ཀྱི་བོན་སྤྱི་ཤར་བ་ན་ཤིན་ཏུ་རིང་བར་དུས་ད་ལྟ་ནས་
འཇུག་པར་འདོད་དེ་ཐག་རིང་པོ་ནས་ངུར་སྒྲ་འབྱིན་ནས་བོས་པ་ལྟར། སྙིགས་དུས་ཀྱི་
སེམས་ཅན་ལ་དུས་ད་ལྟ་ཉིད་ནས་ཕན་ཐོགས་རྒྱུ་ཞིག་བྱུང་ན་སྙམ་དུ་དགོངས་པ་ན་རང་
དབང་མེད་པར་དེ་ལྟ་བུ་མ་དག་པའི་ཞིང་དུ་བདག་གིས་ཕན་གདམས་པར་བྱའོ་ཞེས་པའི་
དམ་བཅའ་བའི་ཚིག་ཤོར་ནས་འཇིག་རྟེན་འདི་བདག་གིར་བཟུང་ནས་རང་གི་ཞིང་དུ་
གཟིགས་པ་ཡིན་ཞེས་པའོ། ། སོ་ག་ནི་ཕལ་སྐད་ལ་དཔྱིད་དུས་སུ་ གྲགས་ནི་ཡང་དུས་
ཚིགས་ལ་དྲུག་ཏུ་ཕྱེ་བའི་སོ་ག་ཡིན་པས་ཤིན་ཏུ་ཆེ་དུས་ཡིན་ཏེ། འཆི་མེད་མཛོད་ལས།
ངེས་པར་སྲེག་དང་དྲོ་བའི་དུས། །དྲོད་ཕེབས་དྲོ་འོད་ཚ་བའི་དུས། །ཞེས་པ་ལྟར་དབྱར་
དུས་ཡིན་ནོ། །དེ་ཡང་ཧོར་ཟླ་དང་བསྟུན་ན་ཧོར་ཟླ་བཞི་བའི་ཚེས་བཅུ་དྲུག་ནས་ཧོར་ཟླ་
དྲུག་པའི་ཚེས་བཅོ་ལྔའི་བར་གྱི་ཟླ་བ་རིལ་པོ་གཉིས་ལ་བྱེད་དོ། ། ཚིག་གཏེར་འགྲེལ་བ་
ལས་ཚག་ཟླའི་སྐད་དོད་ཀྲཋ་ཞེས་པ་སོས་ཀར་སྔོན་གྱི་ལོ་ཙཱ་བ་རྣམསཀྱིས་བསྒྱུར་ཏོ་ཞེས་
པ་ལྟར་ན་དོན་ལ་ཚད་ཟླར་བསྒྱུར་རྒྱུ་ཡིན་པ་ལ་ལོ་ཙཱ་བ་རྣམས་ཀྱིས་སོ་གར་བསྒྱུར་བས་སོ་
ག་ཞེས་པ་དེ་འདོད་རྒྱལ་གྱི་སྒྲ་ཡིན་པ་འདྲ། བཤད་མ་ཐག་པའི་ཚིགས་བཅད་གཉིས་ཀྱི་
ནང་དུ་འཇིགས་ པ་མི་བཟང་འཇིག་རྟེན་འདིར་ཞེས་དང༌། ཟག་ ལྡན་ཉིས་འཐུང་
པདྨོའི་མཚོས་ཞེས་རིམ་པ་བཞིན་དུ་རྐང་པའི་མཐར་ར་དང་ས་ཡིག་བྱུང་བ་ནི་ཡིག་ལྷག་
གི་སྐྱོན་ཡིན་ནམ་སྙམ་ནས་ར་དང་ས་ཡིག་གི་མཐའ་རྟེན་མེད་པའི་དབང་དུ་བྱས་ནས་
བཀྲལ་ཡོད་ཀྱང་། མཁས་པ་རྣམས་ཀྱིས་ཞིབ་ཏུ་གཟིགས་པར་འཚལ། གཉིས་པ་
བསྟན་འགྲོའི་དོན་མཛད་ཚུལ་དངོས་བཤད་པ་ནི། གདུག་པའི་སེམས་ཅན་ཉེས་པ་
ཡི། ། མེ་ལྕེ་ཤིན་ཏུ་བཟོད་དཀའ་བ། ། དམ་པའི་སྙིང་ལ་བརྣག་དཀའ་བའི། །ཟུག་རྔུ་
རྣོན་པོ་སྦྱིན་པ་ཡང་། །ཁྱོད་ཐུགས་སྙིང་རྗེའི་ཆུ་འཛིན་ནི། །ལེགས་བཤད་དབྱར་སྐྱེས་
སྤྲིན་གྱི་སྒྲ། ། སྒྲོག་ལྡན་ཆུ་ཚར་གཟེགས་མ་དག། ཕོག་པ་ཙམ་གྱིས་ཞི་བར་བགྱིད། །
23



ཅེས་སོ། །དོན་ནི་རྗེ་བདག་ཉིད་ཆེན་པོ་དེ་ལྟར་བསམ་སྦྱོར་ཕུན་སུམ་ཚོགས་པ་མངའ་
བས་བསྟན་པ་དང་འགྲོ་བ་ལ་ཇི་ལྟར་ཕན་ཞེ་ན། གདུག་རྩུབ་དང་ལྡན་པའི་སེམས་ཅན་
འགའ་ཞིག་རང་གི་རྒྱུད་ལ་ཀུན་སློང་གི་རྟོག་པ་མ་དག་པ་མེ་ལྟ་བུ་སྐྱེས་པའི་ཉེས་པ་དེ་ཡི་
བྱེད་ལས་ལ་ཕྱིའི་རྣམ་རིག་ཏུ་ངག་ནས་དོན་ལོག་པར་སྟོན་པའི་བསྟན་བཅོས་རྩོམ་པའི་མེ་
ལྕེ་ཤིན་ཏུ་བཟོད་དཀའ་བ་ཕྱི་རོལ་ཏུ་འཕྲོ་བ་དེས་གཟུ་བོར་གནས་པའི་སྐྱེས་བུ་དམ་པའི་
སྙིང་ལ་ཐེ་ཚོམ་བསྐྱེད་ནུས་བརྣག་དཀའ་བ་སྟེ་བཟོད་ཐབས་མེད་པའི་སྡུག་བསྔལ་ལམ་
ཟུག་རྔུ་རྣོན་པོ་སྦྱིན་པ་དེ་ཡང་རྗེ་བདག་ཉིད་ཆེན་པོ་ཁྱོད་ཀྱི་ཐུགས་སྙིང་རྗེ་ཆེན་པོའི་རང་
བཞིན་ཅན་གྱི་ཆར་སྤྲིན་ནས་ཆུ་འཛིན་དེ་ནི་ལུང་རིགས་ཀྱིས་ལེགས་པར་བཤད་པའི་
དབྱར་སྐྱེས་སྤྲིན་གྱི་སྒྲ་སྟེ་འབྲུག་སྒྲ་སྒྲོག་པ་དང་ལྷན་ཅིག་ཏུ་ལྡན་བཞིན་པར་ཆུ་ཆར་གྱི་
གཟེགས་མ་སྟེ་ཆུ་ཐིགས་རེ་རེ་བའམ་གསུང་གི་ཚིག་རེ་རེ་བ་དག་ཐེ་ཚོམ་བསྐྱེད་པའི་གཞི་
ལ་ཕོག་ པ་ཙམ་གྱིས་ཞི་བར་བགྱིད་པའི་ཚུལ་ གྱིས་ ཕན་ པ་ཡིན་ཞེས་པའོ། ། གསུམ་པ་
མཛད་པ་དེ་ཁྱད་པར་དུ་འཕགས་པར་བསྟན་པ་ལ་བཞི། ། བསྟན་པ་ལ་བྱ་བ་བྱས་ཚུལ་
རྒྱལ་བ་དང་མཚུངས་ཚུལ། དེའི་ཕྱིར་དུ་དཀའ་སྤྱད་མཛད་པ་རྒྱལ་སྲས་གཞན་ལས་
འཕགས་ཚུལ། མཛད་པ་སྤྱི་ཙམ་སངས་རྒྱས་དང་མཚུངས་ཚུལ། ཐུགས་རྗེ་རྒྱལ་བ་
ལས་ ཀྱང་ ལྷལག་ཚུལ་དང་བཞིའོ། ། དང་པོ་ནི། རྒྱལ་བ་རྣམས་ ཀྱང་རང་ཉིད་ཀྱི། །
བསྟན་ལ་བཏང་སྙོམས་མཛད་གྱུར་པ། །གནས་སྐབས་དེར་ཡང་ཁྱོད་ཀྱིས་ནི། རྒྱལ་བ་
བཞིན་དུ་བསྟན་པ་སྤེལ། །ཞེས་སོ། །དོན་ནི་དུས་སྙིགས་མ་དེ་འདྲའི་སྐབས་སུ་རྒྱལ་བ་
རྣམས་ཀྱང་རང་ཉིད་ཀྱི་བསྟན་པ་ལ་དངོས་སུ་འཕེལ་ཐབས་ཀྱི་བྱ་བ་མ་བྱས་པར་བཏང་
སྙོམས་སུ་བཞག་པའི་ཚུལ་མཛད་པར་གྱུར་ཅིང་སྔོན་བྱོན་རྒྱལ་བའི་བསྟན་པ་ཕལ་ཆེར་
ནུབ་ཏུ་ཉེ་བའི་ད་ལྟའི་གནས་སྐབས་འདིར་སླར་ཡང་རྗེ་བདག་ཉིད་ཆེན་པོ་ཁྱོད་ཀྱིས་ནི་
རྒྱལ་བས་ཆོས་ཀྱི་འཁོར་ལོ་རྒྱ་ཆེར་བསྐོར་བ་བཞིན་དུ་འཆད་རྩོད་རྩོམ་གསུམ་གྱི་སྒོ་ནས་
བསྟན་ པ་ གཞི་ ནས་ སྤེལ་ བ་ སྟེ་འཕེལ་ བར་ མཛད་ པ་ ཡིན་ ཞེས་ པའོ། ། གཉིས་པ་ནི།
རྒྱལ་སྲས་དག་པའི་ཞིང་གཞན་ན། ། དགྱེས་དགུར་སྤྱོད་པ་མཐའ་དག་ལས། ། སྙིང་་་
སྟོབས་རྨད་བྱུང་མགོན་པོ་ཁྱོད། །མཆོག་ཏུ་དཀའ་བ་བགྱིད་པ་ལགས། །ཞེས་སོ། །དོན་
ནི་རྒྱལ་སྲས་འགའ་ཞིག་ནི་རང་གི་གདུལ་བྱ་རྣམས་ཉོན་མོངས་ཤས་ཆུང་ཞིང་ཕལ་ཆེར་
24



སྟོང་ཉིད་རྟོགས་པ་དང་མངོན་ཤེས་དང་ལྡན་ཞིང་མི་དགེ་བཅུའི་སྤྱོད་པ་སོགས་དག་པའི་
ཞིང་གཞན་ན་དཀའ་ཚེགས་ལ་མ་ལྟོས་པར་གདུལ་བྱའི་དོན་ལ་དགྱེས་དགུར་རམ་གང་
འདོད་དུ་སྤྱོད་པའི་རྒྱལ་སྲས་མཐའ་དག་ལས་སྙིང་སྟོབས་ཆེས་རྨད་དུ་བྱུང་བའི་མགོན་པོ་
ཁྱོད་ནི་མཆོག་ ཏུ་དཀའ་བ་བགྱིད་པ་ལགས་ཞེས་པ་ཡིན་ནོ། ། གསུམ་པ་ནི། འཇིག་
རྟེན་ཀུན་ན་མགོན་ཁྱོད་དང་། ། ཕྱོགས་ གཅིག་མཚུངས་པའང་རྙེད་དཀའ་ནས། ། དེ་
ཕྱིར་བདག་གིས་ཁྱོད་ཀྱི་དཔེར། རྒྱལ་བ་ཁོ་ན་ཡང་ཡང་བསྒྲིན། ། ཞེས་སོ། །དོན་ནི་
འཇིག་རྟེན་གྱི་ཁམས་ཀུན་ན་མགོན་པོ་ཁྱོད་དང་ཡོན་ཏན་ཀུན་མཚུངས་པར་ལྟ་ཞོག་
ཕྱོགས་གཅིག་གམ་ཆ་ གཅིག་མཚུངས་པའང་བཙལ་བའི་ཚེ་ རྙེད་དཀའ་བར་གྱུར་ནས་
དེའི་ཕྱིར་རམ་དེའི་ཚེ་མཁས་གྲུབ་དགེ་ལེགས་དཔལ་བཟང་བདག་གིས་རྗེ་བདག་ཉིད་
ཆེན་པོ་ཁྱོད་ཀྱི་འགྲན་ཟླར་འོས་པའི་དཔེར་རྒྱལ་བ་གཅིག་པུ་ལན་ཅིག་མིན་པར་ཡང་དང་
ཡང་དུ་བསྐྲུན་པ་སྟེ་འགྲན་པ་ཡིན་ཞེས་པའོ། །རྩ་བར་སྐྲུན་ཞེས་བྱུང་ཡང་དེ་ལྟ་བུའི་སྤྲིན་
ནི་དག་ཡིག་ངག་སྒྲོན་ལྟར་ན་མཁས་པ་དང་སྤྲོ་བ་ལ་འཇུག ལམ་རིམ་ཆེན་མོ་ལྟར་ན་
འབད་པ་ལ་འཇུག་པའི་སྐབས་ཡོད་ཀྱང་བསྐྲུན་པ་དང་བསྒྲིན་མི་ཡོད་པ་ལྟ་བུའི་བསྒྲིན་ནི་
འགྲན་པའི་དོན་ཡིན་པས་སྐབས་འདིར་སྔོན་འཇུག་བ་ཡིག་ཆད་དམ་སྙམ། །
བཞི་བ་ནི། དེ་ཚེ་དེ་ཉིད་འབྱེད་པ་ལ། །རྒྱལ་དང་ཁྱོད་དབྱེར་མ་མཆིས་ཀྱང་། །
ཐུགས་རྗེས་རྒྱལ་བའང་སྐྱེངས་མཛད་པ། །དེ་ནས་བདག་ཅག་དཔེ་ཡིས་དབུལ། །ཞེས་
སོ། །དོན་ནི་རྒྱལ་བ་ཁོ་ན་ཁྱོད་ཀྱི་དཔེར་འོས་པ་དེའི་ཚེ་ན་མཁྱེན་པའི་ངོས་ནས་དེ་ཁོ་ན་
ཉིད་ཀྱི་དོན་འབྱེད་པ་ལ་རྒྱལ་བ་དང་ཁྱོད་གཉིས་ལ་དབྱེ་བ་ཆེར་མ་མཆིས་ཀྱང་ཐུགས་
རྗེའི་ངོས་ནས་རྒྱལ་བའང་སྐྱེངས་པ་སྟེ་ངོ་ཚ་བར་མཛད་པ་དེ་ནས་བཟུང་སྟེ་བདག་ཅག་
གིས་རྗེ་བདག་ཉིད་ཆེན་པོ་ཁྱོད་ཀྱི་འགྲན་ཟླར་འོས་པའི་དཔེ་དེ་ཡིས་དབུལ་བ་སྟེ་དཔེ་
དཀོན་པར་གྱུར་པ་ཡིན་ཞེས་པའོ། །འོ་ན་མཛོད་ལས། སངས་རྒྱས་ཐམས་ཅད་ཚོགས་
དང་ནི། །ཆོས་སྐུ་འགྲོ་བའི་དོན་སྤྱོད་པས། ། མཉམ་པ་ཉིད་དེ་ཞེས་སངས་རྒྱས་ཐམས་
ཅད་ཚོགས་གཉིས་བསགས་ཚུལ་དང་ཆོས་སྐུ་མངོན་དུ་བྱས་ཚུལ་དང་གདུལ་བྱའི་དོན་ལ་
སྤྱོད་ཚུལ་གསུམ་མཉམ་པར་བཤད་པ་དང་མི་འགལ་ལམ་ཞེ་ན། སངས་རྒྱས་ཐམས་
ཅད་ཀྱི་ཡོན་ཏན་ལ་ཆེ་ཆུང་མེད་མོད་འདིར་ཐུགས་རྗེ་སངས་རྒྱས་གཞན་ལས་ལྷག་པར་
25



བཤད་པ་ནི་སྙན་དངགས་ཀྱི་རྒྱན་ལས་རབ་རྟོག་གི་རྒྱན་གྱིས་མཛེས་པར་བྱས་པ་སྟེ། དེ་
ཡང་ཀུན་མཁྱེན་ལྔ་བ་ཆེན་པོས་མཛད་པའི་རྗེའི་བསྟོད་པ་དཔྱིད་ཀྱི་རྒྱལ་མོའི་གླུ་དབྱངས་
ལས། སྲིད་ཞིའི་ཁམས་ན་འཆད་རྩོད་རྩོམ་པ་ཡི། །དཔེ་ཟླར་འོས་པ་འཚོལ་ཕྱིར་ཉི་ཟླ་
ཟུང་། །དལ་མེད་མཁའ་ལ་རྒྱུ་ཡང་མི་རྙེད་པས། ། ངལ་ཏེ་ཐུན་མཚམས་སྒེག་མོའི་པང་
བར་ཉལ། །ཞེས་པ་དང་དེའི་འགྲེལ་བ་སྐུ་འབུམ་པ་ ཆེ་ ཤོས་ ལྷ་བཟོ་བློ་བཟང་ཆོས་ཀྱི་
བཤེས་གཉེན་ཞེས་བྱ་བས་མཛད་པ་ལས། རབ་རྟོག་ནི་སྒྲོ་བཏགས་དང་རྒྱུན་ནི་ སྤྲོ་
བཏགས་པའི་ཚིག་དེ་མཛེས་པར་བྱས་པའོ་ཞེས་པ་ལྟར་སྒྲོ་བཏགས་ནས་ཚིག་མཛེས་པར་
བྱས་པ་ཙམ་ཡིན་པས་འགལ་བ་མེད་དོ། །
གཉིས་པ་མཛད་པ་ཁྱད་པར་ཅན་ལ་བསྟོད་པ་ལ་གསུམ། ཁྱད་པར་དུ་འཕགས་
པའི་གཞི་ངོས་བཟུང་བ། དེ་ལས་ཚུལ་ཇི་ལྟར་འཕགས་ཚུལ། ཚུལ་དེ་ལ་ལྷག་པར་
བསྔགས་པ་དངོས་སོ། །དང་པོ་ལ་མདོར་བསྟན་པ་དང་། རྒྱས་པར་བཤད་པ་གཉིས་
སོ། །དང་པོ་ནི། རྒྱལ་སྲས་རྒྱུ་སྐར་ཚོགས་རྣམས་ཀྱིས། །ཡོངས་བསྐོར་རྒྱལ་བའི་ཟླ་བ་
ནི། ། མཐའ་ཡས་མངོན་སུམ་མཛད་པ་ཡིས། ། རབ་དགྱེས་ཀུ་མུད་རྒོད་པར་མཛད། །
ཅེས་ སོ། ། ཚིགས་བཅད་འདིའི་དོན་དང་དཔེ་གཉིས་ཐ་དད་དུ་བཤད་པར་བྱ་བ་ལ།
དོན་ནི་རང་གི་ངོ་བོར་རྒྱལ་སྲས་ཤ་སྟག་གི་ཚོགས་རྣམས་ཀྱིས་ཡོངས་སུ་བསྐོར་བའི་རྒྱལ་
བ་ནི་གདུལ་བྱ་མཐའ་ཡས་ལ་ཆོ་འཕྲུལ་རྣམ་པ་གསུམ་སོགས་མངོན་དུའང་དངོས་སུ་
མཛད་པ་ཡིས་རབ་ཏུ་དགྱེས་བཞིན་དུ་གདུལ་བྱའི་ཡིད་ཚིམ་པར་མཛད་པ་དེ་བཞིན་དུ།
དཔེ་ནི་རྒྱུ་སྐར་གྱི་ཚོགས་རྣམས་ཡོངས་སུ་བསྐོར་བའི་ཟླ་བ་ནི་ས་སྟེང་མཐའ་ཡས་པའི་
མུན་པ་མངོན་སུམ་དུ་གསལ་བར་བྱས་པ་ཡིས་མེ་ཏོག་ཀུ་མུ་ད་རྣམས་ཀྱི་ཁ་རྒོད་པུ་སྟེ་
འབྱེད་བར་བྱེད་པ་བཞིན་ནོ་ཞེས་པའོ། ། འདིར་ཟླ་བ་དང་ཀུ་མུ་ད་གཉིས་དཔེར་བཀོད་
པ་ནི་སྙན་དངགས་ཀྱི་ཉམས་ཙམ་མ་ཡིན་པར་དགོས་པ་ཆེན་པོ་ཡོད་དེ། ཟླ་བའི་འོད་
ལ་མུན་པ་སེལ་བ་དང་། མེ་ཏོག་ཀུནྡ་ཁ་འབྱེད་པ་དང་། སྨན་དང་འབྲས་བུ་སྨིན་
པར་བྱེད་པ་དང༌། ཚ་རེག་གིས་གདུངས་པ་ཞི་བར་བྱེད་པ་དང༌། བསིལ་རེག་གིས་
སེམས་ཅན་བདེ་བར་བྱེད་ཁ་དང་། རྒྱུ་དང་མི་རྒྱུ་བའི་ལམ་དང་ལམ་མ་ཡིན་པ་གསལ་
བར་བྱེད་པ་དང་། སྐར་མའི་འོད་ཟིལ་གྱིས་གནོན་པའི་བྱེད་ལས་བདུན་དང་ལྡན་པ་དེ་
26



བཞིན་དུ། དེ་བཞིན་གཤེགས་པས་ཆོས་བསྟན་པའི་འོད་ཟེར་གྱིས། སེམས་ཅན་གྱི་མ་
རིག་པའི་མུན་པ་སེལ་བ་དང་། བློ་གྲོས་ཀྱི་པདྨོ་ཁ་འབྱེད་པ་དང་། རྒྱུད་མ་སྨིན་པ་
སྨིན་པར་བྱེད་པ་དང་། བདུད་ཀྱི་གནོད་པ་ཞི་བར་བྱེད་པ་དང་། སྡུག་བསྔལ་ཞི་ཞིང་
བླ་ན་མེད་པའི་བདེ་བ་ལ་འགོད་པར་བྱེད་པ་དང་། ལྟ་ངན་གྱི་གོལ་ས་དང་དབུ་མའི་
ལམ་གྱི་དབྱེ་ བ་ གསལ་བར་བྱེད་ པ་ དང་། ལྷ་རྣམས་ཀྱི་རྣམ་སྨིན་གྱི་འོད་ཟིལ་གྱིས་
གནོན་པ་རྣམས་རིམ་པ་བཞིན་དུ་དཔེ་དོན་སྦྱོར་རྒྱུ་ཡིན་པས་སོ། །སེམས་ཅན་གྱི་སེམས་
པདྨ་དང་འདྲ་བ་ཡིན་ཏེ། པདྨ་གསར་བ་མཐོང་ན་དགའ་བ་དང་རྙིང་བ་མཐོང་ན་མི་
དགའ་བ་བསྐྱེད་པ་དང་། ཁ་དོག་དང་དྲི་རོ་སྣ་ཚོགས་ཀྱི་མྱོང་བྱ་དང་ལྡན་པ་དང་།
སྦྲང་རྩིའི་འབྱུང་གནས་ཡིན་པ་དང་། འདམ་ནས་སྐྱེས་ཀྱང་འདམ་གྱིས་མ་གོས་པ་
བཞིན་དུ། སེམས་ཀྱང་དགའ་ གདུང་སྣ་ཚོགས་ཀྱི་གནས་ཡིན་ པ་དང༌། ཆོས་ཀྱི་་
བདུད་རྩིའི་རོ་མྱོང་བར་བྱེད་པ་དང་། བྱང་ཆུབ་རིན་པོ་ཆེའི་འབྱུང་གནས་ཡིན་པ་
དང་། གློ་བུར་དྲི་མ་དང་བཅས་ཀྱང་རང་བཞིན་གྱིས་འོད་གསལ་པ་རྣམས་རིམ་པ་
བཞིན་དུ་དཔེ་དོན་སྦྱོར་ནས་ཤེས་དགོས་སོ། ། དཔེ་དོན་མཚུངས་ཚུལ་དེ་དག་ནི་དབུ་
མའི་མན་ངག་གི་འགྲེལ་བ་པཎྜི་ཏ་ཤེས་རབ་ ཐན་བས་མཛད་པ་ལས་བྱུང་བ་ཡིན་པས་
ཡིད་ཆེས་པར་རིགས་སོ། །
གཉིས་པ་དེ་ལས་ཚུལ་ཇི་ལྟར་འཕགས་ཚུལ་ལ་གཉིས། དམ་པ་རྣམས་ཀྱི་མཛད་
པ་སྤྱི་ཙམ་ཁྱད་པར་ཅན་མ་ཡིན་པར་བསྟན་པ་དང་། རྗེ་བདག་ཉིད་ཆེན་པོའི་མཛད་
པ་འགའ་ཞིག་ཀྱང་ཁྱད་པར་ཅན་མ་ཡིན་པར་བསྟན་པའོ། །དང་པོ་ལ་གཉིས། དོན་
དང་དཔེའོ། ། དང་པོ་ནི། འོན་ཀྱང་རྒྱལ་བས་རང་གི་སྲས། ། ལུང་བསྟན་དབུགས་
དབྱུང་མཛད་པ་གང་། །དེ་ཡི་ཆོས་ཉིད་དེ་ཡིན་གྱི། །སུ་ཞིག་ལྷག་པར་མཚར་དུ་བརྩི། །
ཞེས་ སོ། ། དོན་ནི་ལེགས་པར་བརྟགས་ན་འོན་ཀྱང་རྒྱལ་ བ་རྣམས་ཀྱིས་རང་གི་སྲས་་
རྣམས་ཁྱོད་དུས་ཆེ་གེ་མོ་ཞིག་ད་སངས་རྒྱས་པར་འགྱུར་རེ་ཞེས་ལུང་བསྟན་པ་དང་དུས་
དེ་ལྟ་བུ་ཞིག་ནས་འཁོར་བར་མི་སྐྱེ་ཞིང་སྡུག་བསྔལ་མྱོང་བར་མི་འགྱུར་རོ་ཞེས་དབུགས་
དབྱུང་བར་མཛད་པ་གང་ཡིན་པ་དེ་ནི་རྒྱལ་བ་དེ་དང་དེ་ཡི་ཆོས་ཉིད་དམ་གཤིས་ཀ་དེ་
ཡིན་གྱི་བློ་དང་ལྡན་པ་སུ་ཞིག་གིས་ལྷག་པར་མཚར་དུ་བརྩི་སྟེ་མི་བརྩེའོ་ཞེས་པ་ཡིན་ནོ། །
27



འོན་ཀྱང་ཞེས་པ་ནི་རྣམ་པར་བརྟགས་པའི་སྒྲ་ཡིན་ནོ། །གཉིས་པ་དཔེ་ནི། སྡུག་པའི་
པུ་ལ་བརྩེ་བའི་ མས། །འཛུམ་པའི་ བཞིན་རས་བསྟན་པ་ནི། ། ཀྭ་ཡེ་རབ་ཏུ་ཡ་མཚན་
པར། །འཛིན་པ་བློ་གྲོས་ཤིན་ཏུ་གཞོན། ། ཞེས་སོ། །དོན་ནི་བཤད་མ་ཐག་བྱ་དེ་དཔེར་
ན་འཇིག་རྟེན་ན་སྙིང་དུ་སྡུགག་ པའི་བུ་རྣམས་ལ་ཤིན་ཏུ་བརྩེ་བའི་རང་རང་གི་མ་རྣམས་
ཀྱིས་དུས་རྒྱུན་དུ་ཞལ་འཛུམ་པའི་བཞིན་རས་བསྟན་པ་ལ་ནི་ཀཱ་ཡེ་སྟེ་ཀྱེ་ཞེས་བོས་ནས་
རབ་ཏུ་ཡ་མཚན་པར་འཛིན་པ་ནི་བློ་གྲོས་ཤིན་ཏུ་གཞོན་པ་སྟེ་བྱིས་པ་བུ་ཆུང་བསམ་ཤེས་
མ་རྙེད་པ་དང་མཚུངས་ཞེས་པའོ། ། གད་མོ་ཆེ་འབྲིང་ཆུང་གསུམ་ལ་རིམ་པ་བཞིན་དུ་
རྒོད་པ་དང་གད་མོ་དང་འཛུམ་པ་ཞེས་བྱ་བ་ཡིན་པས། འཛུམ་པའི་བཞིན་རས་ཞེས་པ་
ནི་གད་མོ་ཅུང་ཟད་ཀྱི་ཉམས་དང་ལྡན་པའི་ཞལ་རས་ཡིན་ནོ། །་གཉིས་པ་རྗེ་བདག་ཉིད་
ཆེན་ པོའི་ མཛད་ པ་ འགའ་ཞིག་ཀྱང་ཁྱད་ པར་ ཅན་ མ་ ཡིན་ པར་ བསྟན་ པ་ ལ་ གཉིས།
དོན་དང་། དཔེའོ། །དང་པོ་ནི། ཁྱོད་ཀྱི་ཐུགས་ལ་ཉོན་མོངས་ཀྱི། ། གླགས་སྐབས་
ནམ་ཡང་རྙེད་མིན་པ། ། དེ་ལའང་བདག་ནི་དེ་ཙམ་དུ། །ཡ་མཚན་གྱུར་པའང་ཅང་མ་
མཆིས། ། ཞེས་སོ། །དོན་ནི་རྗེ་བདག་ཉིད་ཆེན་པོ་ཁྱོད་ཀྱི་ཐུགས་ལ། འགོག་པ་ཡང་
དག་པའི་མཐའ་ལས་ནམ་ཡང་མི་ལྡང་བའི་ཚུལ་ གྱིས་ སྙོམས་པར་འཇུག་པའི་མཉམ་
བཞག་ཡེ་ཤེས་རྒྱུན་ལྡན་དུ་ཡོད་པས་ཉོན་མོངས་ཀྱིས་གླགས་ཏེ་ཉེས་པ་འཇུག་པའི་སྐབས་
ནམ་ཡང་རྙེད་པ་མིན་པའི་ཚུལ་འདི་ལའང་མཁས་གྲུབ་དགེ་ལེགས་དཔལ་བཟང་བདག་
ནི་དེ་ཙམ་དུ་ཡ་མཚན་གྱུར་པ་ཅང་མ་མཆིས་ཏེ་མེད་ཅེས་པ་ཡིན་ནོ། ། གླགས་ནི་བརྒྱུད་
སྟོང་འགྲེལ་ཆེན་ལས། གླགས་ཞེས་བྱ་བ་ནི་ཉེས་པ་དང་བུ་ག་ཞེས་བྱ་བ་ཡིན་ནོ་ཞེས་པ་
ལྟར་གོ་དགོས་སོ། །འང་སྒྲ་ནི་ལྷག་མ་འདྲེན་པའི་ཚིག་སྟེ་ཡ་མཚན་རྒྱུའི་རྟོགས་པ་འོག་ཏུ་
འཆད་རྒྱུ་ཡོད་ཅེས་སྟོན་པ་ཡིན་ནོ། ། གཉིས་པ་དཔེ་ནི། མཐའ་དག་ནོར་འཛིན་མུན་
པའི་གོས། །འཕྲོག་བྱེད་ཉི་མའི་འོད་སྟོང་གིས། ། སྐྱེད་ཚུལ་མུན་པ་བསལ་བ་ལའང་། །
སྐྱེ་བོ་སུ་ཞིག་མཚར་དུ་བརྩི། ། ཞེས་སོ། ། དོན་ནི་བཤད་མ་ཐག་པ་དེ་དཔེར་ན་མཐའ་
དག་པའམ་མཐའ་ཟད་པའི་ནོར་འཛིན་ཏེ་ས་སྟེང་གཡོགས་པའི་མུན་པའི་གོས་རང་ཉིད་
ཤར་བ་ཙམ་གྱིས་མུན་མདངས་འཕྲོག་པར་བྱེད་པའི་ཉི་མའི་འོད་སྟོང་སྟེ་འོད་ཀྱི་ཚོགས་
དག་གིས་ས་སྟེང་གི་མུན་པ་ཐམས་ཅད་བསལ་བ་ན་རྒྱལ་པོའམ་རྒྱལ་བོའི་བློན་པོ་ལྟ་བུའི་
28



སྐྱེད་ཚལ་གྱི་མུན་པ་བསལ་བ་ལའང་བློ་དང་ལྡན་པ་སུ་ཞིག་གིས་མཚར་དུ་བརྩི་སྟེ་མི་བརྩི་
བ་བཞིན་ཞེས་པའོ། །དེ་དག་སྙན་དངགས་ཀྱི་རྒྱུན་ལས་ཟོལ་བསྟོད་ཀྱི་རྒྱན་གྱིས་བསྟོད་
པ་སྟེ་ཡོན་ཏན་གྱི་ཆ་འགའ་ཞིག་སྨད་པ་ལྟར་བྱས་ནས་བསྟོད་པ་ལ་ཟོལ་བསྟོད་དང་ཡིན་
བཞིན་དུ་མ་ཡིན་པར་བསྡུ་བ་ལ་ཟོལ་ཞེས་པ་ཡིན་ནོ། །གསུམ་པ་མཛད་པ་ཁྱད་པར་ཅན་
དེ་ལ་ལྷག་པར་བསྔགས་པ་ལ་གཉིས། དངོས་དང་། དོན་བསྡུས་ཏེ་བསྟོད་པའོ། །
དང་ པོ་ནི། ཕྱོགས་འདིར་ཐུབ་པའི་གཞུང་ལུགས་ལ། །ལེགས་སྦྱངས་བློ་གྲོས་ལྡན་
རྣམས་དང་། ། བརྒྱུད་ལྡན་རྣལ་འབྱོར་བརྩོན་པ་གང་། ། སུས་ཀྱང་སྤྱོད་ཡུལ་མ་ གྱུར་
པ། །རྒྱལ་བའི་ཐུགས་ཀྱི་གཅེས་པའི་མཛོད། ། མ་ལུས་རྒྱལ་བའི་དགོངས་པ་བཞིན། །དྲི་
མེད་རིགས་པའི་ལམ་ནས་དྲངས། །ལོག་པའི་གཡང་ས་ཀུན་ལས་བསྒྲལ། །དེ་ལྟ་མོད་ཀྱི་
ཁྱོད་ཀྱིས་ནི། །དུས་གསུམ་རྒྱལ་བའི་དགོངས་པ་བཞིན། །གཅིག་ཏུ་བསྒྲུབ་པ་སྙིང་པོར་
མཛད། །བྱང་ཆུབ་དམ་པའི་ཚུལ་ཡང་བསྟན། ། ཚུལ་འདིས་གཞན་དུ་མ་མཐོང་བས། །
བདག་ཡིད་ཉིས་འཐུང་དོད་པ་ཡིས། ༈ ལྕགས་ཀྱུས་ལན་ཅིག་ མིན་ པར་དྲངས། ། ངོ་་་
མཚར་གྱུར་ནས་སྤོབས་པ་སྐྱེས། །ཞེས་སོ། །འདི་ལ་ཚིག་དོན་དང་། ཡན་ལག་གི་དོན་
ལ་མཐའ་དཔྱད་པ་གཉིས། དང་པོ་ནི། གངས་ཅན་གྱི་ཕྱོགས་འདིར་ཤཱཀྱ་ཐུབ་པའི་
གཞུང་ལུགས་ལ་ཐོས་པས་ལེགས་པར་སྦྱངས་པའི་བློ་གྲོས་དང་ལྡན་པ་ཇོ་ནང་བ་ལ་སོགས་
པ་རྣམས་དང་། །མན་ངག་གི་བརྒྱུད་པ་བར་མ་ཆད་པ་དང་ལྡན་ཞིང་ཞི་ལྷག་ཟུང་འབྲེལ་
གྱི་ལྷའི་རྣལ་འབྱོར་ལ་བརྩོན་པ་མི་དམན་པའི་ས་སྐྱ་བ་རྣམ་གསུམ་གྱི་རྗེས་འབྲངས་ཕྱིས་
ཀྱི་མཁས་པ་གང་ཕལ་མོ་ཆེ་སུས་ཀྱང་རང་བློའི་བགོ་སྐལ་གྱི་སྤྱོད་ཡུལ་དུ་མ་གྱུར་པ་རྒྱལ་
བའི་ ཐུགས་ ལ་ གཅེས་ པགཅེས་སུ་འཛིན་པའི་མཛོད་ལྟ་བུ། སྟོང་བ་ དང་རྟེན་འབྱུང་
གཉིས་ཕན་ཚུན་གཅིག་གྲོགས་སུ་འགྲོ་བའི་ཚུལ་དང་། གསང་སྔགས་སྤྱི་དང་ཁྱད་པར་
དུ་ འདུས་པ་ ཕ་རྒྱུད་ཀྱི་རྩ་རྒྱུད་རྣམས་ཀྱི་དོན་དྲང་ངེས་ གཉིས་དང་ དགོངས་ པ་དང་
དགོངས་པ་ཅན་ཡིན་མིན་གཉིས་དང་སྒྲ་ཇི་བཞིན་པ་ཡིན་མིན་གཉིས་ཏེ་མཐའ་དྲུག་དང་།
ཡི་གེ་དང་ཚིག་དང་སྤྱི་དོན་དང་སྦས་དོན་ཏེ་ཚུལ་བཞིའི་རྒྱས་བཏབ་སྟེ་གནས་པ་དང་།
རླུང་སེམས་ཕྲ་མོ་ལས་ཡེ་ཤེས་ཀྱི་རང་མདངས་ཅན་གྱི་སྒྱུ་ལུས་བསྒྲུབ་ཚུལ་རྩལ་དུ་བཏོན་
ནས་བཤད་པ་སོགས་མདོ་སྔགས་མ་ལུས་པའི་གནད་དོན་ཟབ་མོ་རྒྱལ་བའི་དགོངས་པ་



བཞིན་དུ། ཟླ་བ་གྲགས་པའི་གསལ་བ་རྣམ་གཉིས་ སུ་ གསུངས་པའི་དྲི་མ་མེད་པའི་
རིགས་པའི་ལམ་ནས་ལེགས་པར་དྲངས་ཏེ་རྟག་ཆད་ཀྱི་ལོག་པའི་གཡང་ས་ཀུན་ལས་
བསྒྲལ་ཞིང་ཚིག་སྔ་ཕྱི་འགལ་བ་དང་ཟློས་པ་དང་ལུང་རིགས་ཀྱི་ཚད་མ་མེད་པ་དང་བྲལ་
བའི་ཚུལ་གྱིས་ལེགས་པར་བཤད་པ་དེ་ལྟ་མོད་ཀྱི། རྗེ་བདག་ཉིད་ཆེན་པོ་ཁྱོད་ཀྱིས་ནི་
བཤད་པ་ཙམ་དུ་མ་ཟད་དུས་གསུམ་གྱི་རྒྱལ་བའི་དགོངས་པ་ནི་ཉོན་མོངས་མངོན་གྱུར་
དང་ས་བོན་སྤོང་བ་གཉིས་ལས་ཕྱི་མ་གཙོ་བོར་དགོངས་པ་དེ་བཞིན་དུ། རྟེན་འབྱུང་གི་
རྟགས་ཀྱིས་སྟོང་བ་ངེས་པ་ན་མཐའ་གཉིས་ཅིག་ཅར་བཀག་པ་ལ་ངེས་པ་དྲངས་ནས་རྒྱུན་
གོམས་པས་རྣལ་འབྱོར་མངོན་སུམ་བསྒྲུབས་པ་དང༌། འདུས་པ་ཕ་རྒྱུད་ཀྱི་དོན་མཐའ་
དྲུག་ཚུལ་བཞིའི་རྒྱས་བཏབ་སྟེ་གནས་པའི་དོན་ལ་ངེས་པ་དྲངས་པ་ན་བསྐྱེད་རིམ་དང་
རྫོགས་རིམ་རིམ་པ་ལྔ་སྦྱོར་བ་ཡན་ལག་དྲུག་གིས་རིམ་པར་བསྒོམས་ནས་མཆོག་དང་ཐུན་
མོང་གི་དངོས་གྲུབ་བསྒྲུབ་པ་སོགས་ལ་རྩེ་གཅིག་ཏུ་སྒྲུབ་པ་སྙིང་པོར་མཛད་དེ་སྒྲིབ་པ་
བྱང་ཞིང་ཆོས་ཀུན་ཆུབ་པའི་སྔོན་གྱི་དམ་པའི་ཚུལ་དང་ཡང་མཐུན་པར་བསྟན་པ་འདི།
དེང་སང་བསྟན་པ་བཤད་སྒྲུབ་ཀྱི་སྒོ་ནས་སྐྱོང་བར་ཁས་འཆེ་བ་གཞན་དུ་མ་མཐོང་བས་
ན་མཁས་གྲུབ་དགེ་ལེགས་དཔལ་བཟང་བདག་གི་ཡིད་ཀྱི་ཉིས་འཐུང་སྟེ་གླང་ཆེན་དམུ་
རྒོད་དད་པའི་ལྕགས་ཀྱུ་རྣོན་པོས་ལན་ཅིག་མིན་པར་དྲངས་ཏེ་ཡོན་ཏན་བསམ་པ་ན་ཤིན་
ཏུ་ངོ་མཚར་བར་གྱུར་ནས་སྤོབས་པའམ་སྤྱི་བརྟོལ་ཏེ་ཡིད་དགའ་དྲགས་ཏེ་གློ་བུར་དུ་སྨྲ་
འདོད་སྐྱེས་པ་ལགས་ཞེས་པའོ། །
གཉིས་པ་ཡན་ལག་གི་དོན་ལ་མཐའ་དཔྱད་པ་ལ། འདིར་སུས་ཀྱང་སྤྱོད་ཡུལ་མ་
གྱུར་པ་ཞེས་དང་། དཔལ་ལྡན་ས་གསུམ་མ་ལས། ཕྱོགས་འདིར་སྔོན་ཆད་གཞན་
གྱིས་མ་མྱང་བའི། ། ལམ་གྱི་མཐར་ཐུག་རིམ་གཉིས་ཟབ་ མོའི་ གནད། ། ཇི་བཞིན་་་་་་
གཟིགས་ནས་དེ་དོན་སྒྲུབ་པ་ལ། །ཉམས་ལེན་སྙིང་པོར་མཛད་ལ་གསོལ་བ་འདེབས། །
ཞེས་པའི་སྔོན་ཆད་གཞན་གྱིས་རྟོགས་མ་མྱང་བའི་དོན་དེ་གང་ཡིན་ཞེ་ན། ས་གསུམ་
མའི་ཊཱིཀྐ་ཚིག་དོན་གསལ་བ་ཞེས་བྱ་བ་ལས། གཞན་གྱིས་མ་མྱང་བ་དེ་ལྟར་ཡིན་ན།
ལྷོ་བྲག་མར་པ་དང་། ཇོ་བོ་རྗེ་དང་། པདྨ་སམྦྷ་ལཱ་སོགས་ཀྱིས་རིམ་གཉིས་ཀྱི་གནད་
ཟབ་མོ་མ་རྟོགས་པར་འགྱུར་ལ་དེ་ལྟ་ན། ལྷོ་ཡི་ཐུགས་བཅུད་དམ་པ་ལ། །འ ཕྲིག་ཚུད་
30



ཅེས་པ་དང་འགལ་བར་འགྱུར་རོ་ཞེ་ན། སྐྱོན་མེད་དེ་སྒྱུ་མའི་སྐུ་བསྒྲུབ་ཚུལ་སོགས་རིམ་
གཉིས་ཀྱི་གནད་རྣམས་བླ་མེད་ཀྱི་རྩ་རྒྱུད་རྣམས་ན་སྦས་པ་འཕགས་པ་ཡབ་སྲས་ནས་རིམ་
བཞིན་བརྒྱུད་པའི་མན་ངག་ལྷོ་བྲག་མར་པའི་ཐུགས་བཅུད་མཐར་ཐུག་པ་ལ་བརྟེན་ནས།
རྩ་བཤད་ལེགས་པར་སྦྱར་བའི་ཁོངས་ནས་ཐོན་པའི་གདམས་པ་རྨད་དུ་བྱུང་བ་འདི་ལྟ་
བུའི་སྲོལ་འབྱེད་པ་པོ་སྔོན་ཆད་ཕྱོགས་འདིར་སུས་ཀྱང་མ་བྱུང་བའི་རྒྱུ་མཚན་གྱིས་ཡིན་
ནོ། ། ཞེས་རྩ་རྒྱུད་དུ་སྦས་པའི་དོན་བཤད་རྒྱུད་ཀྱིས་བཤད་པ་དང་སྦྱར་ནས་དཀའ་
གནས་བཤད་པ་ལ་མཛད་སྣང་ལ། ལྔ་བ་ཆེན་པོས་མཛད་པའི་དམིགས་བརྩེ་མའི་ཊཱིཀྐ་
ཚིག་དོན་རབ་གསལ་ལས། དེ་ཙམ་གྱིས་མཁས་པ་ཐམས་ཅད་ཀྱི་གཙུག་ན་མངོན་པར་
མཐོ་ བར་ མི་འགྱུར་ཏེ། བཀའ་གདམས་ཀྱི་ སྐུ་མཆེད་གསུམ་དང༌ གླང་ ཤར་ སོགས་་་
བདག་པས་གཞན་གཅེས་འཛིན་ པའི་སེམས་དཔའ། ལྕེ་འབྲོག་མར་མི་ སོགས་ སྐུ་ཚེ་
འདིའམ་བར་དོར་ཟུང་འཇུག་བརྙེས་པའི་གྲུབ་ཐོབ། ས་རྔོག་བུ་སོགས་གནས་ལྔ་རིག་
པ་མཁྱེན་པའི་མཐའ་ཀླས་པ་བྱུང་བས་སོ་ཞེ་ན། རིགས་པ་དེ་ནི་འཇུག་པ་མ་ཡིན་ཏེ།
བཤད་མ་ཐག་པའི་མཁས་གྲུབ་དེ་དག་ཕྱོགས་གཅིག་ཏུ་བསྡོམས་ན་དམ་པ་འདིའི་ཡོན་
ཏན་དང་མཚུངས་ནའང་རེ་རེ་བཞིན་ནས་དོ་མི་སྙོམས་པའི་རྒྱུ་མཚན། བསྟན་པ་སྔ་
དར་ལ་ལོ་པཎ་རྒྱལ་བློན་བྱང་ཆུབ་སེམས་དཔའ་དང་། ཕྱི་དར་ལ་བཀའ་གདམས་གོང་
མ་སོགས་རྒྱལ་བའི་སྲས་པོ་དེ་རྣམས་ཀྱི་བྱང་ཆུབ་སེམས་ལས་ལྷག་པ་བླ་མ་འདི་ལ་མི་
མངའ་ཡང་། །འདི་ཉིད་ཀྱི་ཐ་སྙད་དང་གསང་སྔགས་ཡོངས་སུ་རྫོགས་པ་དེ་དག་ལ་མེད་
པས་སོ། །དེ་བཞིན་དུ་སྔ་དར་གྱི་རྗེ་འབངས་ཉེར་ལྔ་དང་། ཕྱི་དར་གྱི་ལོ་ཆེན་འབྲོག་མི་
དཀར་བོ་རྣམ་གསུམ་མར་མི་སོགས་གྲུབ་པའི་དབང་ཕྱུག་དེ་དག་གི་བསྐྱེད་རྫོགས་ཀྱི་ཡོན་
ཏན་གྱི་ཆེ་ནས་ཕན་ཚུན་སྙོམས་ནའང་སོ་སོར་ཐར་བའི་སྡོམ་པ་གསུམ་གྱི་ཚུལ་ཁྲིམས་དང་
གྲུབ་མཐའ་རྣམ་བཞིའི་བཞེད་གཞུང་སྒྲ་ཚད་སོགས་ཤེས་བྱ་ཇི་སྙེད་པའི་ཡོན་ཏན་གྱི་ཆ་
ནས་མཆོག་དམན་ཡོད་དོ། ། དེ་བཞིན་དུ་ས་རྡོག་ཤོང་དཔང་བུ་སྟོན་སོགས་གནས་ལྔ་
རིག་པ་མཁྱེན་པ་རྣམས་ཀྱིས་ཐོས་བསམ་ལ་སྒྲོ་འདོགས་བཅད་པའི་ཆ་ནས་ཁྱད་པར་མེད་
ཀྱང་བླ་མ་མགོན་པོ་འཇམ་དབྱངས་ཀྱི་བཀའ་དྲིན་ལ་བརྟེན་ནས་དཔལ་མགོན་འཕགས་
པ་ཀླུ་སྒྲུབ་ཀྱི་ཐུན་མོང་མ་ ཡིན་ པའི་ བཞེད་ པ་ དངོས་བསྟན་སྟོང་ཉིད་ཀྱི་ལྟ་ བ་དང་།



དཔལ་གསང་བ་འདུས་པའི་སྒྱུ་ལུས་སོགས་གནད་གསང་ཟབ་མོ་སྔོན་ཆད་མཁས་པ་དང་
གྲུབ་པ་རྣམས་ཀྱི་མཁྱེན་པའི་ཡུལ་དུ་མ་འཚལ་བ་མཐའ་དག་དམ་པ་འདི་ཉིད་ཀྱིས་གཏན་
ལ་འབེབས་པར་མཛད་པ་མངོན་སུམ་དུ་གྲུབ་པ་དེའོ། །ཞེས་བྱང་ཆུབ་ཀྱི་སེམས་དང་
བསྐྱེད་རྫོགས་ཀྱི་རྟོགས་པ་དང་གནས་ལྔ་རིག་པ་གསུམ་རིམ་པ་བཞིན་དུ་བཀའ་གདམས་
པ་དང་། མར་བ་སོགས་དང༌། བུ་སྟོན་སོགས་ལ་རེ་རེ་བ་དང་རྗེ་བདག་ཉིད་ཆེན་པོ་
ལ་གསུམ་ག་མངའ་བའི་སྒོ་ནས་ཁྱད་པར་དུ་འཕགས་པར་བཤད་ལ། ཚུལ་དེ་དག་ནི་
ཅུང་མི་ལེགས་ཏེ། མར་པ་རྡོ་རྗེ་འཆང་གི་གོ་འཕང་བརྙེས་པ་ཞིག་ཡིན་ན་རྣམ་མཁྱེན་
ཐོབ་པ་ཡིན་པས་དེའི་ཡུལ་དུ་མ་གྱུར་པའི་སྒྲ་དང་ཚད་མ་སོགས་ག་ལ་ཡོད་དེ། མདོ་
སྔགས་ཀྱི་ཀུན་མཁྱེན་ཡེ་ཤེས་ལ་བཟང་ངན་མེད་པའི་ཕྱིར་རོ། ། ཆོས་རྒྱལ་སྲོང་བཙན་
འཕགས་པ་སྤྱན་རས་གཟིགས་ཀྱི་རྣམ་འཕྲུལ་ཡིན་པར་བཤད་པ་སོགས་དང་ཡང་འགལ་
བུར་འགྱུར་རོ། ། དེ་བཞིན་ དུ་ལེགས་བཤད་སྙིང་པོ་ལས། གཞུང་ལུགས་མང་ ཐོས་
རིགས་པའི་ལམ་དུ་ཡང༌། །ངལ་བ་མང་བསྟེན་མངོན་པར་རྟོགས་པ་ཡི། །ཡོན་ཏན་
ཚོགས་ཀྱིས་ མི་དམན་དུ་མས་ཀྱང་། །འབད་ཀྱང་རྟོགས་པར་མ་གྱུར་གནས་དེ་ནི། །
འཇམ་མགོན་བླ་མའི་དྲིན་གྱིས་ལེགས་མཐོང་ནས། །ཤིན་ཏུ་བརྩེ་བའི་བསམ་པས་བདག་
གིས་བཤད། །ཅེས་པའི་དོན་ལ་ཁ་ཅིག་གིས། གཞུང་ལུགས་མང་ཐོས་ནི་ས་པཎ་དང་
བུ་སྟོན་སོགས་ད་ང། མངོན་པར་རྟོགས་པའི་ཡོན་ཏན་གྱིས་མི་དམན་པ་ནི་མར་མི་
སོགས་ལ་ངོས་འཛིན་པ་ཡང་མི་འཐད་དེ། ཅིའི་ཕྱིར་ཞེ་ན། ཐམས་ཅད་མཁྱེན་པ་
ལྕང་སྐྱ་རིན་པོ་ཆེའི་རྟེན་འབྲེལ་བསྟོད་ཊཱིཀ་ལས། འོན་ཀྱང་མར་པ་ལོ་ཙཱ་དང་། མི་ལ་
བཞད་པའི་རྡོ་རྗེ་ཡབ་སྲས། ས་ཆེན་ཡབ་སྲས་སོགས་དང་། བཀའ་གདམས་ཀྱི་ཕྱི་མོ་
འབྲོམ་སྟོན་ཡབ་སྲས། བུ་སྟོན་དང་རེད་མདའ་བ་སོགས་སྔོན་བྱོན་གྱི་དམ་པ་དེ་དག་
གིས་ནི། ཟབ་མོའི་དོན་མ་རྟོགས་སོ་ཞེས་རྗེ་ཐམས་ཅད་མཁྱེན་པ་མི་བཞེད་ཅིང་། ལྷོ་
བྲག་མར་བ་ཡབ་སྲས་ཀྱིས་འདུས་པའི་རྒྱུད་དོན་ཚུལ་བཞིན་དུ་རྟོགས་པར་ཡང་གསུངས་
ལ། ས་ཆེན་ཡབ་སྲས་ཀྱིས་དགྱེས་པ་རྡོ་རྗེའི་དབང་རིམ་གཉིས་ཀྱི་གནད་གཏན་ལ་ཕབ་
པ་ལ་མ་དག་པའི་ནོར་འཁྲུལ་མེད་པར་གསུངས་པས་ལྟ་བ་མ་རྟོགས་པར་རྒྱུད་དེ་དག་གི་
དོན་ཚུལ་བཞིན་མངོན་དུ་འགྱུར་བ་མི་འཐད་པའི་ཕྱིར་དང་། བཀའ་གདམས་པའི་



བེའུ་བུམ་ལས་ལྟ་བའི་སྐོར་གྱི་ལུང་ལྷག་མཐོང་ཆེན་མོར་དྲངས་པ་སོགས་ཀྱིས་ཀྱང་ཤེས་
ནུས་སོ། །དེ་དག་གི་རྗེས་འབྲང་དག་ལ་ནི་སྣ་ཚོགས་ཤིག་སྣང་ངོ༌། །དེ་ལྟ་མོད་ཀྱི་དེ་དག་
གང་གིས་ཀྱང་རྗེ་ཐམས་ཅད་མཁྱེན་པ་བཞིན་དུ་དབུ་མའི་ལུགས་ཀྱི་ཟབ་མོ་འདི་ཉིད་ལུང་
རིགས་དྲི་མ་མེད་པས་གཏན་ལ་ཕབ་སྟེ་ཀླུ་སྒྲུབ་ཡབ་སྲས་ཀྱི་དགོངས་པ་བཞིན་དུ་འཁྲུལ་
བའི་གནས་ཅུང་ཟད་ཀྱང་མེད་པར་གཞུང་ཆེན་མོ་དག་ཉམས་སུ་ལེན་ཚུལ་གསལ་བར་
མཛད་པ་ནི་མི་སྣང་ངོ༌། །ཚུལ་འདི་ནི་གསང་སྔགས་རྡོ་རྗེའི་ཐེག་པ་སོགས་མཐའ་དག་ལ་
ཤེས་ པར་ བྱའོ། ། ཞེས་ གསུངས་ པའི་ ཕྱིར། དེས་ ན་ ཁོ་ བོ་ ནི་ འདི་ ལྟར་ འཆད་ དེ།
མཁས་གྲུབ་རྗེས་མཛད་པའི་རྗེའི་རྣམ་ཐར་དད་པའི་འཇུག་ངོགས་ལས། སྒྲོ་སྐུར་་་
སྤངས་ཏེ་དྲི་མ་མེད་པའི་རིགས་པའི་ལམ་ནས་འོངས་པའི་བློས་ཅི་ཙམ་བརྟགས་ཀྱང་།
རྒྱུད་སྡེ་གོང་འོག་ཐེག་པ་ཆེ་ཆུང་གྲུབ་མཐའ་སོ་སོའི་གཞུང་ལུགས་དེ་དག་ལ་རིགས་པ་
འདིས་གནོད་ཅེས་བྱ་བ་དང་རང་ཚིག་འགལ་བའི་ཉེས་པ་འདི་ཡོད་ཅེས་བྱ་བའི་དྲི་ཙམ་
ཡང་མེད་པར་མངོན་སུམ་གྱིས་གྲུབ་པ་འདི་ཉིད་རིགས་པ་ཡང་དག་ཡིན་ནོ། །དེའི་ཕྱིར་
སྔོན་བྱོན་པའི་ཆེན་པོ་དག་གི་རང་རང་གི་གཞུང་ལ་རྣམ་པར་དཔྱད་པ་ན་ལུགས་དེ་ཉིད་
གཞིར་བྱས་པ་ལའང་རང་ཚིག་འགལ་བའི་ཉེས་པ་ལན་ཅིག་མ་ཡིན་པར་མཐོང་བས་ན།
བདག་ཉིད་ཆེན་པོ་འདིའི་མཁྱེན་རབ་རྨད་དུ་བྱུང་བ་ལ་བསྐྲུན་པར་བཟོད་པའི་བཤེས་
གཉེན་ནི་སྔོན་ཆད་གངས་རིའི་ཁྲོད་འདིར་ལན་ཅིག་ཀྱང་མ་བྱོན་པ་ཉིད་དུ་ཁོ་བོས་ཡིད
ཆེས་པའི་ཚད་མས་གྲུབ་པ་ཡིན་ནོ། །ཞེས་གསུངས་པ་ལྟར་རྗེ་བདག་ཉིད་ཆེན་པོ་འདིས་
མདོ་སྔགས་གང་ལ་བཤད་པ་མཛད་པ་དེ་དག་ལ་རང་ཚིག་འགལ་བ་དང་ལུང་རིགས་དང་
འགལ་བ་མེད་པ་ཉིད་སྔོན་ཆད་གཞན་གྱིས་མ་མྱོང་བའི་ཚུལ་དེའོ་ཞེས་སྨྲའོ། ། མདོར་ན་
ལུང་རིགས་དང་ལྡན་ཞིང་ཚིག་སྔ་ཕྱི་འགལ་བ་མེད་པ་དང་ཚིག་སྦྱོར་ལེགས་པ་གོ་བདེ་
བའི་བཤད་པ་འདི་སྔོན་བྱོན་མཁས་པ་རྣམས་ཀྱི་ངག་གི་སྤྱོད་ཡུལ་དུ་མ་གྱུར་ཅིང་མ་མྱང་
བ་ཡིན་ཞེས་པ་ཡིན་ནོ། །འོ་ན་སྟག་ཚང་ལོ་ཙཱ་བས། སྐྲ་ཤད་མེད་དང་ཀླུང་རྣག་ཡོད་པ་
འགལ། །ཞེས་སོགས་ཀྱིས་མི་གནོད་དམ་ཞེ་ན། མི་གནོད་པའི་ཚུལ་འདིར་ཡི་གེ་མང་
བས་འཇིགས་ཏེ་མ་བྲིས་ལ་གཞན་དུ་ཤེས་པར་བྱའོ། །
གཉིས་པ་དོན་བསྡུས་ཏེ་བསྟོད་པ་ནི། གང་གི་ཡོན་ཏན་མེ་ཏོག་གི། དོག་པ་
33



ཕྱོགས་ཀྱི་མཛེས་མའི་རྒྱུན། །རབ་དཀར་གྲགས་པའི་དྲི་བཞོན་ནི། །ནོར་འཛིན་བུ་མོའི་
ཡིད་བསྲུབས་རྒྱལ། ། མི་མཉམ་མཁྱེན་བརྩེའི་རྐང་སྟེགས་ཀྱིས། ། མཁས་མཆོག་ཀུན་གྱི་
མགོ་བོ་ལ། །ཞབས་སྐྱེས་རྡུལ་ ཚོགས་ འཛེགས་པ་གང་། ། ཟླ་མེད་ཁྱོད་ལ་ཕྱག་བགྱིད་
དོ། །ཞེས་སོ། །དོན་ནི་བཤེས་གཉེན་གང་གི་སྐུ་གསུང་ཐུགས་ཀྱི་ཡོན་ཏན་གྱི་མེ་ཏོག་གི་
དོག་པ་སྟེ་ཚོམ་བུ་ཕྱོགས་ཀྱི་མཛེས་མའི་རྣ་རྒྱན་དུ་གྱུར་ཅིང་། མཛད་འཕྲིན་རབ་དཀར་
གྲགས་པའི་དྲི་བཞོན་ཏེ་རླུང་ནི་ནོར་འཛིན་བུ་མོའི་ཡིད་བསྲུབས་པ་སྟེ་ས་གཞི་དཀྲུགས་
ཤིང་གཡོ་བའི་ཚུལ་གྱིས་ ས་ སྟེང་ཁྱབ་པའམ་རྣམ་པར་རྒྱལ་ཞིང༌། མདོར་ན་ཕྱོགས་
མཛེས་མའི་གཟུགས་སུ་བཀོད་ཅིང་ནོར་འཛིན་བུ་མོ་ནི་ ས་གཞི་དང་ཡིད་བསྲུབས་ནི་
འདོད་ལྷ་ཡིན་པས་རྗེ་བདག་ཉིད་ཆེན་པོའི་རབ་དཀར་གྲགས་པའི་རླུང་གི་བ་དན་ནི་སའི་
སྟེང་འདོད་ལྷའི་ཁམས་གཞན་འཕྲུལ་དབང་བྱེད་ལས་རྒྱལ་བར་གྱུར་ ཅིང༌། གཞན་
དང་མི་མཉམ་པའི་མཁྱེན་པ་དང་བརྩེ་བས་བསྡུས་པའི་ཚོགས་གཉིས་ཀྱི་རྐང༌ སྟེགས་
མངའ་བའི་སྟོབས་ཀྱིས་གངས་ཅན་གྱི་མཁས་མཆོག་ཀུན་གྱི་མགོ་བོ་ལ་ཞབས་སྐྱེས་རྡུལ་
ཚོགས་འཛེགས་པ་སྟེ་ཀུན་གྱི་སྤྱི་བོར་ཞབས་རྡུལ་བཀོད་ཅིང་གཙུག་ན་མངོན་པར་མཐོ་
བས་འགྲན་ཟླ་མེད་པར་གྱུར་པ་ཁྱོད་ཉིད་ལ་ཕྱག་བགྱིད་དོ་ཞེས་པ་ཡིན་ནོ། ། །
གསུམ་ པ་ བསྟོད་ པའི་ མཇུག་བསྡུ་བ་ ལ་ གཉིས། ཇི་ ལྟར་ བརྩམས་ ཚུལ་དང་།
བརྩམས་པའི་དགེ་བ་བསྔོ་ཚུལ་ལོ། ། དང་པོ་ནི། དཔལ་ལྡན་ས་ཡི་མགོན་པོ་བཤེས་
གཉེན་གྱི། ། ཡོན་ཏན་དྲི་བཞོན་མ་ལ་ཡ་ ཡི་རླུང་། ། སྙིང་ལ་རེག་པས་དད་ པའི་ཡིད་
གཡོས་ཏེ། ། མདོར་བསྡུས་ བསྟོད་པའི་ཚིག་འདི་གཏམ་དུ་བྱས། ། ཞེས་ སོ། ། དོན་ནི།
གཟི་བརྗིད་ཀྱི་དཔལ་དང་ལྡན་པའི་ས་ཡི་སྟེང་གི་མགོན་པོ་བཤེས་གཉེན་གྱི་མཁྱེན་བརྩེ་
ནུས་པའི་ཡོན་ཏན་གྱི་དྲི་ངད་ནི་བཞོན་བྱ་རི་བོ་མ་ལ་ཡ་ཡི་རླུང་གིས་འཕུལ་བ་ལ་བརྟེན་
ནས་སྙིང་ངམ་སེམས་ལ་རེག་པས་དད་པ་དང་མཚུངས་པར་ལྡན་པའི་ཡིད་བསྐུལ་ཞིང་
གཡོས་ཏེ་ཚིག་དོན་གཉིས་ཀ་མདོར་བསྡུས་པར་བསྟོད་པའི་ཚིག་འདི་གཏམ་དུ་སྨྲ་བར་
བྱས་སོ་ཞེས་པ་ཡིན་ནོ། །དེ་ཅུང་ཟད་བཤད་ན་གཟི་མདངས་བཟང་བོ་དང་ལྡན་པས་ན་
དཔལ་ལྡན་ཏེ། ཆོས་གྲགས་ཀྱིས་མཛད་པའི་སྐྱེས་རབས་འགྲེལ་བ་ལས། དཔལ་ལྡན་
ནི་གཟི་མདངས་བཟང་བོ་དང་ལྡན་པའོ། ། དཔལ་དང་འོད་དང་། འབར་བ་ནི་རྣམ་
34



གྲངས་ སོ། ། ཞེས་ གསུངས་ པ་ ལྟར་ རོ། ། ཡང་ ན་ རྗེའི་ སྦས་ དོན་ ཀུན་ གསལ་ ལས།
འདོད་ཅིང་བསྟེན་པར་བྱ་བས་ན་དཔལ་ལོ་ཞེས་གསུངས་པ་ལྟར་སུས་ཀྱང་མཐོང་ཙམ་
ཉིད་ནས་འདོད་ཅིང་བསྟེན་པར་འོས་པས་ན་དཔལ་ལོ། ། ལྡན་པ་ནི་ཡོད་པ་དང་མངའ་
བའི་དོན་ནོ། །བཅུད་ཀུན་གྱི་རྟེན་དུ་བཟོད་པས་ན་ས་དང༌། ས་ཀུན་ལས་མཆོག་ཏུ་
གྱུར་ཅིང་མཐོ་བས་ན་མགོན་པོ་དང་། མཐོང་ཚོར་བརྩེ་གདུངས་ཆེ་བས་ན་བཤེས་དང་།
ཉེ་དུ་ལྟ་བུའི་སེམས་འཇམ་པས་ན་གཉེན་ནོ། ། གཅུ་དང་ཀྱོག་པོ་རྣམས་ལ་ཡོན་པོ་ཟེར་
བས་ཉོན་མོངས་ཀྱི་དབང་གིས་ཤེས་རྒྱུད་དམ་སེམས་ཡོན་པོར་སོང་བ་དྲང་བར་བྱེད་པས་
ན་ཡོན་ཏན་དང༌། དྲི་རྣམས་རླུང་ལ་ཞོན་ནས་ཕྱོགས་ཀུན་ཁྱབ་པས་ན་རླུང་ལ་དྲི་
བཞོན་ཞེས་བྱ་ཞིང་དོན་ལ་དྲིའི་བཞོན་བྱ་ཟེར་བ་ཡིན་ནོ། ། མ་ལ་ཡ་ནི་ཙན་དན་སྦྲུལ་སྙིང་
སྐྱེ་སའི་རིའོ། །ཙན་དན་སྦྲུལ་གྱི་སྙིང་པོ་ནི། སྡོང་པོ་བཀོད་པའི་མདོ་ལས། ཙན་དན་
སྦྲུལ་གྱི་སྙིང་པོའི་ཕྱེ་མ་སྲང་གཅིག་གི་དྲིས་སྟོང་གི་འཇིག་རྟེན་གྱི་ཁམས་གང་སྟེ་ཕྱེ་མ་ཞོ་
གཅིག་ཙམ་ལ་ཡང་སྟོང་གསུམ་རིན་པོ་ཆེས་གང་བ་རིན་དུ་མི་ཆོག་གོ་ཞེས་གསུངས་ལ།
མདོ་དེ་ཉིད་ལས། ཙན་དན་ཁ་བ་ཅན་ཞེས་པ་ལ་བསིལ་བའི་ཡོན་ཏན་ཡོད་པར་བཤད་
ཀྱང་ཙན་དན་སྦྲུལ་སྙིང་ལ་མ་བཤད་པས་དེ་གཉིས་ཙན་དན་གཅིག་མི་གཅིག་བརྟག
ཙན་དན་སྦྲུལ་སྙིང་ལ་བསིལ་བའི་ཡོན་ཏན་མེད་པ་མིན་ཏེ། རྒྱ་གར་ན་ཚང་བ་ཆེ་དུས་
སུ་སྡོང་བོ་དེ་ལ་སྦྲུལ་གྱིས་འཁྲིས་ནས་སྡོད་པའི་ཚེ་ཚ་གདུངས་ལས་སྐྱོབ་ཅིང་བསིལ་བ་
སྟེར་བས་ན་སྦྲུལ་གྱི་སྙིང་པོར་བཏགས་སོ། ། སྲོག་དང་རྣམ་ཤེས་གཙོ་བོར་གནས་ནས་
འཕོ་འཇུག་བྱེད་སའམ་ལུས་ཀྱི་དབུས་སུ་གནས་པས་ན་སྙིང་ཞེས་བྱའོ། །དེ་ཡང་ཆུ་ཤིང་
ལ་སྙིང་པོ་མེད་པ་ནི་ཆུ་ཤིང་དེ་ཤུན་ལྤགས་ཀྱི་རང་བཞིན་ཅན་ཡིན་པས་ཤུན་པ་བསལ་
བའི་ ཤུལ་དུ་ཤིང་གི་རང་ཚུགས་ཐུབ་པ་གང་ཡང་རྙེད་རྒྱུ་མེད་པ་ལ་སྙིང་པོ་མེད་ཟེར་བ་
བཞིན་དུ་སྙིང་པོ་ཡོད་པ་ཅན་ལ་ནི་མཐའ་སྙེགས་ནས་རྙེད་རྒྱུ་ཡོད་པ་ཞིག་དགོས་པས་
རྣམ་ཤེས་འཕོ་འཇུག་བྱེད་ས་བཙལ་བའི་ཚེ་ན་སྙིང་རྙེད་པས་ན་དེ་ལ་སྙིང་པོ་དང་སྙིང་
ཟེར་རོ། །རྣམ་ཤེས་མཐར་སྙིང་དཀྱིལ་ནས་འཕོ་བ་ཀུན་བཏུས་ལས་བཤད་ཀྱང་བྱེ་བྲག་
སྨྲ་བས་ཁས་མི་ལེན་པ་འདྲ། དད་པའི་ཡིད་ཅེས་པ་དད་པ་དང་མཚུངས་ལྡན་གྱི་ཡིད་
ཅེས་པ་ཡིན་གྱི་དད་པའི་རང་བཞིན་ཅན་གྱི་ཡིད་ཅེས་འདོད་ན་དད་པ་དང་ཡིད་གཉིས་
35



རང་བཞིན་གཅིག་པར་ཁས་ལེན་དགོས་པས་མཚུངས་ལྡན་གྱི་སེམས་སེམས་བྱང་གཉིས་
ངོ་བོ་གཅིག་པ་དང་རྫས་གཅིག་ཏུ་འདོད་ཚུལ་ལ་གྲུབ་མཐའ་དང་མཁས་པས་བཤད་ཚུལ་
མི་མཐུན་པ་མང་ངོ༌། །གལ་ཏེ་སེམས་སེམས་བྱུང་གཉིས་རྫས་གཅིག་ཏུ་འདོད་ཚེ་སེམས་
གཅིག་གི་འཁོར་དུ་བྱུང་བའི་རེག་པ་དང་སེམས་པ་གཉིས་རྫས་གཅིག་ཡིན་མིན་དང་
ལུས་ངག་གི་ལས་སེམས་པར་འདོད་པའི་དབང་དུ་བྱས་ན་སེམས་གཅིག་གི་འཁོར་དུ་ལུས་
ངག་གི་སེམས་པ་གཉིས་རྒྱུན་གཅིག་གམ་ཐ་དད། ལུས་ངག་གི་ལས་གཉིས་རྫས་གཅིག་
ཡིན་མིན་དང༌། གང་ཟག་གཅིག་གི་རྒྱུད་ཀྱི་སོ་ཐར་བྱང་སེམས་གསང་སྔགས་ཀྱི་སྡོམ་པ་
ཇི་ལྟར་ཡོད་ཚུལ་སོགས་ལ་དཔྱད་ནས་བཤད་དགོས་ཡོད་ཀྱང་སྐབས་སུ་མ་བབ་པ་དང༌།
དེས་མཚོན་ནས་གོང་གི་ཚིག་དེ་རྣམས་ལ་དོན་སོ་སོར་ཕྲལ་ནས་དེ་ལྟ་བུ་རྒྱས་བཤད་རེ་
བྱས་ན་རུང་མོད་ཡིག་ཚོགས་མང་བས་འཇིགས་ཤིང་རྣམ་པ་གཅིག་ཏུ་ན་སོག་པོའི་རིགས་
སུ་སྐྱེས་པའི་གོས་ངན་ཧྲུལ་པོ་གྱོན་མཁན་གྱི་བདག་ལྟ་བུའི་ཚིག་ལ་སུ་ཞིག་གིས་ཡིད་རྟོན་
པར་བྱེད་སྙམ་ནས་དེ་ཙམ་ལས་སྤྲོས་མ་འདོད་དོ། །
གཉིས་པ་བརྩམས་པའི་དགེ་བ་བསྔོ་ཚུལ་ནི། དགེ་བ་འདི་ཡིས་ཚེ་རབས་ཀུན་ཏུ་
བདག། ཁྱོད་ཀྱི་ལེགས་བཤད་བདུད་རྩི་འཐུང་བ་ལ། །ངོམས་པ་མེད་པར་རླབས་ཆེན
སྤྱོད་པ་ཡིས། ། རྒྱལ་བའི་དམ་ཆོས་མཐའ་དག་འཛིན་གྱུར་ཅིག། ཅེས་སོ། །དོན་ནི་
བསྟོད་པ་བརྩམས་པའི་དགེ་བ་འདི་ཡིས་ཚེ་རབས་ཀུན་ཏུ་མཁས་གྲུབ་དགེ་ལེགས་དཔལ་
བཟང་བདག་གིས་རྗེ་བདག་ཉིད་ཆེན་པོ་ཁྱོད་ཀྱི་ལེགས་པར་བཤད་པའི་བདུད་རྩི་འཐུང་
བ་ལ་ནམ་ཡང་ངོམས་པ་མེད་པར་རྒྱུས་སྲས་ཀྱི་བསླབ་པ་ལ་རླབས་ཆེན་སྤྱོད་པ་ཡིས་རྒྱལ་
བ་ཀུན་གྱི་དམ་པའི་ཆོས་མཐའ་དག་འཛིན་ པ་བོར་ གྱུར་ ཅིག་ཅེས་སྨོན་ པ་ ཡིན་ཞེས་་
པའོ། ། སྤྱིར་རྗེ་བདག་ཉིད་ཆེན་པོ་དགེ་བ་བསྔོ་ཚུལ་གསུམ་དུ་མཛད་དེ་རྫོགས་བྱང་དུ་
བསྔོ་བ་དང༌། བཤེས་གཉེན་གྱིས་རྗེས་སུ་འཛིན་པར་སྨོན་པ་དང་། དམ་པའི་ཆོས་
འཛིན་པར་སྨོན་པ་གསུམ་ལས་འདིར་ཕྱི་མའི་དབང་དུ་མཛད་ནས་བསྔོ་བའི་རྒྱུ་མཚན་ནི་
རྗེ་བདག་ཉིད་ཆེན་པོས་རང་གི་རྟོགས་བརྗོད་ལས། རྒྱལ་སྲས་སྨོན་ལམ་གངྒཱའི་ཀླུང་
རྣམས་ནི། །དམ་ཆོས་འཛིན་པའི་སྨོན་ལམ་ནང་འདུ་བར། །གསུངས་ཕྱིར་དགེ་རྩ་ཇི་
སྙེད་བསགས་པ་ནི། ། ཀུན་ཀྱང་ཐུབ་བསྟན་རྒྱས་པའི་ཆེད་དུ་བསྔོ། །ཞེས་གསུངས་པ་
36



ལྟར་རོ། །དེ་གང་དུ་གསུངས་ཤེ་ན། དཔལ་ཕྲེང་སེངྒ་སྒྲའི་མདོ་ལས། བཅོམ་ལྡན་
འདས་བྱང་ཆུབ་སེམས་དཔའི་སྨོན་ལམ་གངྒཱའི་ཀླུང་གི་བྱེ་མ་སྙེད་གང་ལགས་པ་དེ་དག་ནི་
སྨོན་ལམ་ཆེན་པོ་གཅིག་གི་ནང་དུ་འུབས་ཤིང་འདུས་ཏེ་རྗེས་སུ་ཞུགས་ པ་ལགས་ཏེ།
འདི་ལྟར་ཏེ། དམ་པའི་ཆོས་འཛིན་པར་རོ། །ཞེས་གསུངས་པ་དེ་ཡིན་ནོ། །དམ་པའི་
ཆོས་ཞེས་བྱ་བ་ནི་ཡོད་པའི་ཆོས་ཞེས་བྱ་བའི་དོན་ཏེ། དེ་ཡང་རྒྱུ་སྐད་ལ་སད་དྷམཱ་ཞེས་
པའི་སད་ཅེས་པ་ཡོད་པའི་སྒྲར་བཤད་དེ། དེའི་རྒྱུ་མཚན་ནི་ཕྱི་རོལ་པ་རྣམས་ཀྱིས་ལས་
དགེ་སྡིག་ལས་འབྲས་བུ་བདེ་སྡུག་མི་འབྱུང་བར་འདོད་པ་དང་མི་མཚུངས་པར་དགེ་སྡིག་
གི་འབྲས་བུ་ཡོད་དོ་ཞེས་ཁྱད་པར་སྟོན་པས་ན་ཡོད་པའི་ཆོས་སམ་དམ་པའི་ཆོས་ཞེས་བྱ་
བ་དེ་ཡིན་ནོ། །
གསུམ་པ་མཇུག་གི་དོན་ནི། རྒྱལ་བ་ཐམས་ཅད་ཀྱི་མཁྱེན་བརྩེ་གཅིག་ཏུ་བསྡུས་
པའི་ངོ་བོ་རྗེ་བཙུན་བླ་མ་ཆོས་ཀྱི་རྒྱལ་པོ་ཙོང་ཁ་བ་ཆེན་པོའི་ཡོན་ཏན་རྨད་དུ་བྱུང་བ་ལ་
མདོར་བསྡུས་པར་བསྟོད་པའི་རབ་ཏུ་བྱེད་པ་དད་པའི་རོལ་མཚོ་ཞེས་བྱ་བ་འདི་ནི་ཡོན་
ཏན་རིན་པོ་ཆེའི་རྒྱན་གྱིས་ཉེ་བར་མཛེས་ཤིང་འགྲོ་བ་དུ་མའི་འདྲེན་པར་གྱུར་པའི་ཤར་
རྒྱལ་མོ་རོང་པ་བླ་མ་ཚ་ཁོ་བ་དཔལ་ལྡན་ཆོས་ཀྱི་གྲགས་པའི་གསུང་གིས་བསྐུལ་ནས་མང་
དུ་ཐོས་པའི་བཙུན་པ་དགེ་ལེགས་དཔལ་བཟང་པོས་ལྷན་བྱེ་གླིང་གི་གཙུག་ལག་ཁང་དུ་
སྦྱར་བའོ། །ཞེས་སོ། །དོན་ནི་གོ་བར་ཟད་ལ་བསྐུལ་བ་བོ་ནི་རྗེ་རིན་པོ་ཆེའི་སློབ་མ་ཚ་ཁོ་
ངག་དབང་གྲགས་པའི་ཚ་བོ་ཆོས་ཀྱི་གྲགས་པ་དེ་ཡིན་འདྲ་སྙམ། རབ་ཏུ་བྱེད་པའི་དོན་
ནི། འགྲེལ་བ་ཟླ་ཟེར་ལས་ལེའུ་ཤེས་བྱ་བ་ལ་ཤེས་པར་བྱེད་པས་ན་ལེའུ་སྟེ། ཡང་ཡི་
གེ་བསྡུས་པ་ནི་ངག་ཡིན་ལ། ངག་བསྡུས་པ་ནི་རབ་ཏུ་བྱེད་པའོ། །རབ་ ཏུ་བྱེད་པ་
བསྡུས་ པ་ནི་ལེའུའོ། ། ཞེས་ གསུངས་ པ་ ལྟར་ ཡི་ གེ་ མང་ བོ་ འདུས་ པ་ ལས་ ངག་དང་།
ངག་མང་པོ་འདུས་པ་ལས་རབ་ ཏུ་བྱེད་པ་དང་། རབ་བྱེད་མང་པོ་འདུས་ པ་ལས་
ལེའུར་བྱས་པ་དེ་ལ་བྱེད་པ་འམ། ཡང་ན་མཁས་པའི་དབང་པོ་རིགས་གྲྭ་བློ་བཟང་
འཇིགས་མེད་ཀྱིས་དོན་ཚན་རེ་སྟོན་པའི་བསྟན་བཅོས་ཐོར་བུའི་མིང་དུ་གསུངས་པ་ལྟར་
རོ། །དེང་སང་ཆོས་ལ་དོན་གཉེར་བ། །རབ་ཏུ་དཀོན་པས་འགྲེལ་བ་འདི། །དགོས་དོན་
ཆུང་མོད་དམ་པ་ཡི། ། གསུང་གིས་ བསྐུལ་ཚེ་འདི་བྱས་སོ། ། མཁས་གྲུབ་ཆོས་རྗེའི་་་་
37



དགོངས་པ་ཡང་། །ཚེས་བརླིང་ཟབ་ཕྱིར་ཉམ་ཆུང་བདག། ཇི་བཞིན་དཔོག་མིན་ལོག་
བཤད་ཀྱི། ཉེས་གང་མཁས་པས་བཟོད་པར་རིགས། འདིར་འབད་སྒོ་གསུམ་དགེ་བ་
ཡིས། །ཤམྦྷ་ལ་ཡི་གྲོང་ཁྱེར་དུ། །ཟླ་མེད་ཀློང་རྡོལ་བླ་མ་དང༌། །ཕྲད་དེ་ཆོས་ལ་སྤྱོད་པར་
ཤོག། ཅེས་མཁས་གྲུབ་ཆོས་རྗེས་མཛད་པའི་རྗེ་བདག་ཉིད་ཆེན་པོའི་བསྟོད་པ་དད་
པའི་རོལ་མཚོ་ཞེས་བྱ་བའི་འགྲེལ་བ་དད་པའི་རོལ་མཚོར་འཇུག་པའི་གྲུ་གཟིངས་ཞེས་བྱ་
འདི་ནི་ནང་དོན་རིག་པ་སོགས་ཡོན་ཏན་དུ་མས་བརྒྱན་ཅིང་འཇིག་རྟེན་འདི་ལ་རྒྱབ་ཀྱི་
ཕྱོགས་པའི་སྒྲུབ་པའི་བསམ་གཏན་ལ་རྩེ་གཅིག་ཏུ་གཞོལ་བ་དགེ་བའི་བཤེས་གཉེན་ཆེན་
པོ་ཨ་རིག་དགེ་འདུན་འཇིགས་མེད་ཀྱི་གསུང་གིས་བསྟོད་པ་འདི་ལ་འགྲེལ་བ་ཞིག་གྱིས་
ཞེས་གསུངས་པ་དང་དུ་བླངས་ཏེ། ༧རྒྱལ་དབང་འཇམ་དཔལ་རྒྱ་མཚོའི་སྐུ་རིང་གི་ལྷ་
ལྡན་སྨོན་ལམ་ཆེན་མོའི་གྲྭ་སྐོར་བ་སོག་རིགས་ཨ་ལག་ཤ་བསྟན་དར་གྱིས་རབ་བྱུང་བཅུ་
བཞི་བའི་ས་འབྲུག་ལོར་ཨ་ལག་ཤའི་གཡོན་དགོན་མི་ཕམ་ཆོས་གླིང་ངམ་དགེ་སྒྲུབ་གླིང་དུ་
སྦྱར་བའོ། །བཀྲ་ཤིས། །
38



༄༅། །བློ་སྦྱོང་དོན་བདུན་མ་ལ་ཉེ་བར་མཁོ་བའི་གཏམ་
ཐེག་མཆོག་ཉེ་ལམ་ཞེས་བྱ་བ་བཞུགས་སོ། །
ངག་གི་དབང་ཕྱུག་སྩོལ་བའི་བླ་མ་ལ། །བློ་རྩལ་ཅི་ཡོད་ཀྱིས་ནི་སྐྱབས་སུ་མཆི། །
སྐལ་བཟང་ཡོངས་ལ་དངོས་གྲུབ་རྣམ་གཉིས་ཀྱི། ༑དགེ་ལེགས་མེ་ཏོག་ཆར་ཆེན་དེང་
འདིར་ཕོབ། །འདོད་ཡོན་མྱོས་འགྱུར་རོ་ལ་གོམས་པ་ཡིས། ། ཚུལ་ཁྲིམས་སྲོག་ལ་རྒོལ་
བའི་མ་རུང་ཡིད། ། ཐར་བའི་ལམ་དུ་འཛུད་མཁས་བཤེས་གཉེན་དྲིན། །དྲན་ཚེ་དད་
པའི་སྤུ་ལོང་མི་གཡོ་སུ། །སངས་རྒྱས་སྤར་བཅང་བྱེད་པའི་ཐབས་དམ་པ། །ས་འོག་རིན་
ཆེན་ལྟ་བུའི་གདམས་ངག་མཆོག། རང་གི་བགོ་སྐལ་བཞིན་དུ་སྤྱོད་འདོད་ན། །འདི་
ཉིད་ཡིད་ལ་ཟུངས་ཤིག་སྐལ་ལྡན་ཚོགས། ། དེ་ཡང་བློ་སྦྱོང་དོན་བདུན་མར་གྲགས་པ་
འདི་ལ་ས་བཅད་བདུན་ཡོད་པས། དང་པོ་སྔོན་འགྲོ་དག་ལ་བསླབ། །ཅེས་པ་ལ་སྐྱེས་
བུ་ཆུང་འབྲིང་གི་ལམ་ཕལ་ཆེར་ཚང་དགོས་པས། དེ་ལ་ལམ་གྱི་རྩ་བ་བཤེས་གཉེན་
བསྟེན་པའི་ཚུལ་ནི། ཡོན་ཏན་རིན་པོ་ཆེ་སྡུད་པ་ལས། སངས་རྒྱས་ཆོས་རྣམས་དགེ་
བའི་བཤེས་ལ་བརྟེན་ཏོ་ཞེས། །ཡོན་ཏན་ཀུན་གྱི་མཆོག་མངའ་རྒྱལ་བ་དེ་སྐད་གསུང་། །
ཞེས་གསུངས་སོ། ། བཤེས་གཉེན་ཅི་ལྟར་ལམ་གྱི་རྩ་བ་ཡིན་ཞེ་ན། པོ་ཏོ་བའི་གསུང་
ལས། ཚེ་འདིའི་བྱ་བ་བལྟས་ནས་བྱས་པས་ཆོག་པ་ལ་ཡང་། སློབ་དཔོན་མེད་པས་མི་
འོང་ན། ངན་སོང་གསུམ་ནས་འོང་མ་ཐག་འགྲོ་མ་མྱོང་བའི་སར་འགྲོ་བ་ལ་སློབ་དཔོན་
མེད་པར་ག་ན་འོང་། ཞེས་གསུངས་པ་ལྟར། ལས་དང་པོ་བ་རྣམས་དང་པོ་ཉིད་ནས་
དགེ་སྡིག་གི་བླང་དོར་བྱེད་ཚུལ་རང་གིས་མི་ཤེས་པས་གཞན་ཞིག་ལ་དྲིས་ནས་ཤེས་པར་
བྱ་བའམ་ཐོས་ནས་ཤེས་དགོས་པས། དེ་སྐད་དུ་ཐོས་པའི་ཚོམས་ལས། སྡིག་པ་དང་
ནི་དགེ་བའི་ཆོས། །མ་ཐོས་བར་དུ་ཤེས་མི་འགྱུར། །མིག་ལྡན་མར་མེ་ཡོད་པ་ཡིས། །
གཟུགས་རྣམས་མཐོང་བ་ཇི་ལྟར་བར། །དེ་བཞིན་དགེ་དང་སྡིག་པའི་ཆོས། །ཐོས་བས་
རྣམ་པར་ཤེས་པར་འགྱུར། །ཞེས་གསུངས་པ་ལྟར་རོ། །དེ་ལ་ཁ་ཅིག་གིས། བླང་དོར་



མི་ཤེས་པའི་བླུན་པོ་དག་གིས་དེ་ལྟར་ཐོས་དགོས་མོད། བླང་དོར་ཤེས་པའི་མཁས་པ་
ཡིན་ན་དེ་ལྟར་ཐོས་མི་དགོས་སོ་སྙམ་ན། དེ་འདྲ་བའི་རིགས་ལ་དངོས་གྲུབ་གཏན་ནས་
མི་འབྱུང་བ་ཡིན་ཏེ། སྒྱུ་འཕྲུལ་དྲ་བའི་རྒྱུད་ལས། རེ་ཞིག་དང་པོར་དངོས་གྲུབ་ནི། །
སློབ་དཔོན་རྗེས་སུ་འབྲངས་ཡིན་པས། ། སློབ་དཔོན་མེད་པར་གྱུར་ན་ནི། །དངོས་གྲུབ་
ཐོབ་པར་མི་འགྱུར་བས། །ཞེས་གསུངས་པ་ལྟར། རང་ལ་ལུང་རྟོགས་ཀྱི་ཡོན་ཏན་མང་
པོ་ཡོད་ཀྱང་བླ་མ་ཞིག་མ་བསྟེན་པར་འཁོར་བ་ལས་ གྲོལ་ བའི་ ཐབས་ གཏན་མེད་དེ།
སམྦྷ་ཊའི་རྒྱུད་ལས། ཡོན་ཏན་ ཐམས་ ཅད་རབ་རྫོགས་ ཀྱང་། ། བླ་མ་མེད་ན་སྲིད་་
མཐར་མིན། ། སྐྱེ་བ་འཛིན་པ་མེད་པར་ནི། ། གྲུ་ཡིས་ཕ་རོལ་ བརྒལ་མི་ནུས། ། ཞེས་་
གསུངས་པ་ལྟར་རོ། ། དེ་བཞིན་དུ་ཨིནྡྲ་བྷཱུ་ཏིས། རྨོངས་པས་སྒོམ་པ་གང་ཡིན་པ། །
རྨོངས་པས་རྨོངས་པ་ཐོབ་པར་འགྱུར། །ཞེས་དང་། པོ་ཏོ་བའི་གནམ་ཐིག་ལས་ཀྱང༌།
བླ་མ་མི་བསྟེན་རང་ཉིད་སྒྲུབ་བྱེད་པ། །ཉམ་ངའི་གནས་སུ་དམུས་ལོང་འགྲོ་བ་འདྲ། །
ཞེས་བྱུང་བ་ལྟར། བླ་མ་མ་བསྟེན་པར་རང་ཉིད་ཤེས་པར་རློམ་ནས་སྒོམ་སྒྲུབ་བྱེད་པ་
ལ་ཉེས་དམིགས་མང་ཞིང་བླ་མ་བསྟེན་ན་ཕན་ཡོན་ཆེ་བ་ནི། མན་ངག་རིན་ཆེན་སྤུངས་
པ་ལས། བླ་མ་དམ་པས་མ་ཟིན་དང༌། །བློ་ངན་ཐོས་ཆུང་མན་ངག་མེད། །སྔོན་ལས་
ངན་པས་བདས་པ་རྣམས། །དད་བརྩོན་ལྡན་ཡང་བདུད་ཀྱིས་ཁྱེར། །ཞེས་དང་། བླ་
མ་དམ་པས་ཟིན་གྱུར་ན། ། བདུད་ཀྱི་བར་ཆད་མི་འབྱུང་ཞིང༌། །དད་བརྩོན་སྐུལ་བའི་
ལྕག་རྡེག་ཡིན། །ཞེས་པ་ལྟར་ཡིན་པས་དེས་ན་བླ་མ་ལས་ཆོས་ཐོས་ནས་མན་ངག་རྙེད་པ་
ཤིན་ཏུ་གལ་ཆེ་སྟེ། རྗེ་བཙུན་མི་ལའི་ཞལ་ནས། ཐོས་པ་མེད་པའི་སྒོམ་པ་ནི། །ལག་
རྡུམ་བྲག་ལ་འཛེག་པ་འདྲ། །ཞེས་དང་། ཐོས་པ་མེད་པའི་སྒོམ་པ་དེ། ། རེ་ཞིག་གྲུབ་
ཀྱང་མྱུར་དུ་འཇིག། ཅེས་དང་། སྡོམ་གསུམ་རབ་དབྱེ་ལས་ཀྱང་། བླུན་པོ་ཕྱག་རྒྱུ་
ཆེ་སྒོམ་པ། །ཕལ་ཆེར་དུད་འགྲོའི་རྒྱུ་རུ་གསུང་། །མིན་ན་གཟུགས་མེད་ཁམས་སུ་སྐྱེ། །
ཡང་ན་ཉན་ཐོས་འགོག་པར་ལྟུང་། །ཞེས་གསུངས་སོ། །དེ་ལྟར་སྒོམ་པ་དག་གིས་དངོས་
གྲུབ་ མི་ ཐོབ་ པ་ ཡང་ མན་ ངག་ མེད་ པས་ ལན་ པ་ ཡིན་ པས། ཇོ་ བོ་ རྗེའི་ ཞལ་ནས།
གནས་ལུགས་མ་རྟོགས་བར་དུ་ཐོས་པ་དགོས་པས་བླ་མའི་གདམས་ངག་ཉོན་གསུངས་པ་
ལྟར་གདམས་ངག་གལ་ཆེའོ། །འོ་ན་དེ་ལྟ་བུ་བླ་མའི་གདམས་ངག་དེ་གང་ཞེ་ན། དེ་
40



གཞག་ཏུ་ཡོད་དེ། སྤྱིར་མན་ངག་ཟེར་བ་གཞན་ཡོད་ཀྱང༌། ལམ་རིམ་ཆེ་ཆུང་གི་
སྐབས་སུ་བླ་མའི་མན་ངག་ཅེས་མང་དུ་བྱུང་བ་ལྟར་གྱི་མན་ངག་ནི། སློབ་མའི་རྒྱུད་ཀྱི་
བླ་མ་ལ་ཡིད་ཆེས་པའི་ཡིད་ཆེས་ཀྱི་དད་པ་དེ་ལ་ངོས་འཛིན་པ་ཡིན་ཏེ། བེའུ་བུམ་རྩ་བ་
ལས། མན་ངག་ཐམས་ཅད་བསྡུས་པའི་འགོ་ནི། །བཤེས་གཉེན་དམ་པ་མི་བཏང་བ་
ཡིན། །ཞེས་བྱུང་བ་ལྟར་ཡིན་པའི་ཕྱིར། དེའི་དོན་ཡང་ཡོད་དེ། མན་ངག་མང་དུ་
ཡོད་ཀྱང་བསྡུ་བ་སྟེ་ཉིང་ཁུ་ལྟ་བུ་ནི་བཤེས་གཉེན་དམ་པ་བསྟེན་ནས་དད་པ་སྐད་ཅིག་
ཀྱང་མི་བཏང་བ་དེ་ཡིན་དེ་ཡང་འགོ་སྟེ་དང་པོར་གལ་ཆེ་ཞེས་པའི་དོན་ནོ། །དེའི་ཕྱིར་
རིམ་ལྔ་ལས། འདི་ནི་རང་བྱུང་བཅོམ་ལྡན་འདས། །ལྷག་པའི་ལྷ་ནི་གཅིག་པུ་ཉིད། །
མན་ངག་རབ་ཏུ་སྟེར་བའི་ཕྱིར། །རྡོ་རྗེ་སློབ་དཔོན་དེ་བས་ལྷག། ཅེས་གསུངས་སོ། །
དེ་ཡང་རྡོ་རྗེ་སློབ་དཔོན་གྱིས་དཀྱིལ་འཁོར་བའི་ཕན་ཡོན་བཤད་པ་ལ་བརྟེན་ནས་སློབ་
མའི་རྒྱུད་ལ་དད་པ་སྐྱེར་བཅུག་པ་ལས་གཞན་མེད་དོ། །གཞན་ཡང་ཇོ་བོ་རྗེ་ལ་མི་ཞིག་
གིས། ཨ་ཏི་ཤ་མན་ངག་ཞུའོ་ཞེས་སྐད་ཆེན་པོས་བོས་པ་ན། ཧེ་ཧེ་ཁོ་བོ་ལ་རྣ་བ་ད་
བཟང་བོ་བཟང་བོ་བདོག་སྟེ། མན་ངག་བྱ་བ་དད་པ་ཡིན། དད་པ་ཡིན། དད་པ་
ཡིན་ཞེས་ཚིག་གཅིག་ལན་གསུམ་ལྡབ་སྐྱོར་བྱས་པ་ལ་དགོས་པ་ཆེན་པོ་ཡོད་པའི་ཕྱིར།
དེ་ཡང་ཇོ་བོ་རྗེ་ལ་མན་ངག་ལྷག་པ་གཞན་ཡོད་ནས་དཔེ་མཁྱུད་བྱས་པ་མིན། མན་
ངག་གི་མཐིལ་ཕྱུང་ནས་གསུངས་པ་ཡིན་པའི་ཕྱིར་རོ། །དེས་ན་བླ་མ་ལ་ཡིད་ཆེས་པའི་
དད་པ་ཆོས་ཅན། སྐབས་འདིར་མན་ངག་ཆེན་པོའི་ཆེན་པོའམ་མན་ངག་ཟབ་པའི་
ནང་ནས་ཟབ་ཤོས་ཡིན་ཏེ། ཁྱོད་ཡོད་ན་རྒྱལ་བ་སྲས་བཅས་ཀྱི་བྱིན་རླབས་འབྱུང་ལ་
མེད་ན་མི་འབྱུང་བའི་ཕྱིར། དཔེར་ན་མེ་མེད་ན་དུ་བ་མི་འབྱུང་པ་བཞིན་ཞེས་པ་རང་
བཞིན་གྱི་རྟགས་ཡིན་པས་རིགས་པས་ཀྱང་བསྒྲུབ་ཏུ་ཡོད་དོ། ། མདོར་ན་ཆོས་རྗེ་རྒོད་
ཚང་བའི་ཞལ་ནས། མོས་གུས་ལྟ་བུའི་གདམས་ངག་ནི། ། སྔོན་ཆད་མ་བྱུང་ད་ཡང་
མེད། ། ཅེས་པ་ལྟར་དི་མན་ངག་ཆེན་པོ་ཡིན་ཡང་ཕལ་མོ་ཆེས་མ་དགོངས་པར་སྣང་
ངོ་། །དེའི་ཕྱིར་རྒྱལ་བ་སྲས་བཅས་ཀྱི་བྱིན་རླབས་ཐམས་ཅད་བླ་མ་ལ་བརྟེན་ནས་འབྱུང་
དགོས་པ་ཡིན་ཏེ། ས་པཎ་གྱིས། ཉི་མའི་འོད་ཟེར་རབ་ཚ་ཡང་། །མེ་ཤེལ་མེད་པར་
མེ་མི་འབྱུང༌། ། དེ་ བཞིན་ སངས་ རྒྱས་བྱིན་རླབས་ཀྱང་། ། བླ་མ་མེད་པར་འཇུག་་་



ནུས། ། ཞེས་གསུངས་པ་ལྟར་རོ། །དེའི་ཕྱིར་བླ་མ་དྲིན་ཆེའོ། །དེའི་ནང་ནས་ཀྱང་སོ་སོ་
སྐྱེ་བོའི་བླ་མ་དྲིན་ཆེ་སྟེ། བེའུ་བུམ་རྩ་བ་ལས། དེ་བས་ནང་ན་དང་པོ་ཁོ་ན། །སོ་སོ་
སྐྱེ་བོའི་བླ་མ་དྲིན་ཆེ། །དེ་བས་རྟག་ཏུ་དེ་ལ་དྲིན་གཟོ། ཞེས་དད། མཛོད་འགྲེལ་
ལས་ཀྱང་། ཆོས་སྨྲ་བ་ནི་སོ་སོ་སྐྱེ་བོ་ཡིན་ཡང་འབྲས་བུའི་སྒོ་ནས་ཡོན་ཏན་གཞལ་དུ་
མེད་པ་ཡིན་ནོ། །ཞེས་པ་ནས། མདོར་ན་སངས་རྒྱས་ཀྱི་མཛད་པ་ཐམས་ཅད་བྱེད་པ་
ཡིན་པས་དགེ་བའི་བཤེས་གཉེན་ཆེན་པོ་ཡིན་ནོ། །ཞེས་གསུངས་པ་ལྟར་རོ། །དེ་ལྟར་
ཅིས་ཀྱང་བསམ་དགོས་ཏེ། པོ་ཏོ་བའི་གསུང་ལས། བླ་མ་ནི་མི་ལྟོགས་པ་མུ་གེས་འཆི་
ལ་ཁད་པ་ལ། ཟས་བྱིན་ནས་སྲོག་སྟེར་བ་དང་འདྲ་སྟེ། རང་རེ་ལོང་བ་ལོང་འཁྲིད་
དང་བྲལ་བ་དེ། ངན་སོང་གི་གནས་སུ་ད་ལྟ་ལྷུང་ལ་ཁད་པ་མཐོ་རིས་དང་ཐར་བ་ལ་
འཇོག་འཇུག་ པ་ཡིན། སངས་རྒྱས་རྣམས་ནི་མུ་གེས་ཉེན་ པ་དེ་འགྲངས་ནས་སྐྱིད་
རྒྱགས་པའི་དུས་སུ་ནོར་དངོས་པོས་ཕན་འདོགས་པ་དང་འདྲ་སྟེ། རང་རེའི་བླ་མས་
ལམ་ཕུན་སུམ་ཚོགས་པ་ལ་ བཀོད་ཟིན་པ་ན། གཟོད་ སངས་ རྒྱས་རྣམས་ཀྱིས་ ཆོས་
གསུངས་ངང་ལས་མེད་པས། རང་རེ་རྣམས་ལ་སངས་རྒྱས་རྣམས་ལས་ཀྱང་བླ་མ་སྐུ་དྲིན་
ཆེ་བ་ཡིན། ཞེས་བྱུང་བ་བཞིན་ཞིབ་ཏུ་བསམ་དགོས་སོ། །དེའི་ཕྱིར་རང་ཉིད་འཚང་
རྒྱུ་འདོད་ན་བླ་མ་མི་བསྟེན་པའི་ཐབས་མེད་དེ། བདེ་མཆོག་ངེས་བརྗོད་རྒྱུད་བླ་མ་ལས།
བླ་མ་མེད་པའི་གོང་རོལ་ན། །སངས་རྒྱས་བྱ་བའི་མིང་ཡང་མེད། །བསྐལ་བཟང་སྟོང་གི་
སངས་རྒྱས་ཀྱང༌། །བླ་མ་དག་ལ་བསྟེན་ཏེ་འབྱུང་། །ཞེས་དང་། རྒྱལ་བ་ཙོང་ཁ་བ་
ཆེན་པོས་ཀྱང་། །འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། །ཡོན་ཏན་ཀུན་ཀྱི་
རྩ་བ་དྲིན་ཅན་རྗེ། །ཞེས་གསུངས་པ་ལྟར། བླ་མ་བདེ་ལེགས་ཐམས་ཅད་ཀྱི་རྩ་བ་ཡིན་
པས་དེ་ལ་བསྟེན་ན་ཡོན་ཏན་ཐམས་ཅད་རང་ཤུགས་ཀྱིས་འགོས་པར་འགྱུར་ཏེ། སྐྱེས་
རབས་ལས། དམ་པ་རྣམས་ནི་སུས་ཀྱང་མི་བསྲིང་སྟེ། །དུལ་བའི་ཚུལ་གྱིས་དགེ་བ་
བསྟེན་པར་བྱ། །དེ་དང་ཉེ་ན་དེ་ཡི་ཡོན་ཏན་རྡུལ། ། ཆེད་དུ་མ་བསྒོས་པར་ཡང་གོས་
པར་འགྱུར། །ཞེས་གསུངས་སོ། །ཡོན་ཏན་དེ་དག་འགོས་པའི་ཐབས་སུ་བླ་མ་དད་པས་
བསྒོམ་དགོས་པ་ཡང་ཡིན་ཏེ། ཨ་བྷི་ད་ནའི་རྒྱུད་ལས། དྲིན་དང་ལྡན་པའི་བླ་མ་
དེ། །ལག་པའི་མཐིལ་ལམ་སྙིང་གི་དཀྱིལ། །ལུས་ཀྱི་ཆ་ཤས་གང་བསྒོམས་ཀྱང་། །སངས་
42



རྒྱས་སྟོང་གི་བྱིན་རླབས་ཀྱང་། །གང་ཟག་དེ་ཡིས་སྡུད་པར་བྱེད། །ཅེས་གསུངས་སོ། །
འདི་བླ་མའི་རྣལ་འབྱོར་ལ་དགོངས་པ་ཡིན་པས་དེ་ལྟར་སྡུད་པར་བྱེད་པའི་དཔེ་ཡང་ཡོད་
དེ། ས་པཎ་གྱི་ཞལ་ནས། སྤྱིར་སངས་རྒྱས་དང་བྱང་ཆུབ་སེམས་དཔའི་བྱིན་རླབས་
བསམ་གྱིས་མི་ཁྱབ་ཀྱང་བྱིན་རླབས་འཇུག་པ་དཀའ། དེ་དག་གི་བྱིན་རླབས་བླ་མ་ལ་
བསྡུས་ནས་དེ་ལ་གསོལ་བ་བཏབ་ན་བྱིན་རླབས་མྱུར་དུ་འཇུག་སྟེ། དཔེར་ན་ཉི་མའི་
འོད་ཅི་ལྟར་ཚ་ཡང་སྦྲ་བ་ལ་མེ་མི་འབྱིན། ཉི་མའི་འོད་དེ་མེ་ལོང་ལ་བསྡུས། དེ་སྦྲ་བ་
ལ་བསྡུས་ན་མེ་མྱུར་དུ་ཟིན་པ་དང་འདྲ། ཞེས་གསུངས་པ་ལྟར་རོ། །བྱིན་རླབས་དེ་
དག་འབྱུང་བར་བྱེད་པ་ལ་བླ་མ་སངས་རྒྱས་སུ་བལྟ་བའི་དད་པ་ཡོད་དགོས་པ་ཡིན་ཏེ།
ཐབས་དང་ཤེས་རབ་གྲུབ་པ་ལས། བླ་མ་དང་ནི་རྡོ་རྗེ་འཛིན། །གང་གིས་གཉིས་སུ་
མེད་པར་མཐོང་། །དངོས་གྲུབ་འདུས་པའི་མཚན་ཉིད་ཅན། །དེ་ཉིད་དེ་ནི་འདིར་ཐོབ་
འགྱུར། །ཞེས་དང་། ཇོ་བོ་རྗེ་ལ་སྟོན་པ་རིན་པོ་ཆེས། བོད་ལ་སྒོམ་སྒྲུབ་བྱེད་པ་མང་
པོ་ཡོད་པ་ལ། ཡོན་ཏན་ཁྱད་པར་ཅན་སྐྱེས་པ་མི་བདོག་ལགས་ཞུས་པས། ཇོ་བོའི་
ཞལ་ནས། ཐེག་ཆེན་གྱི་ཡོན་ཏན་ཆེ་སྐྱེ་ཆུང་སྐྱེ་ཐམས་ཅད་བླ་མའི་མོས་གུས་ལ་བརྟེན་
ནས་སྐྱེ་དགོས་པ་ལ། ཁྱེད་བོད་ལ་བླ་མ་ལ་ཐ་མལ་བའི་འདུ་ཤེས་ལས་མེད་པས་ག་ན་སྐྱེ།
ཞེས་གསུངས་སོ། །དེ་ཡང་བེའུ་བུམ་སྔོན་པོའི་འགྲེལ་བ་ལས། ཐེག་པ་ཆེན་པོའི་བླ་མ་
ལ་ སོ་སོ་སྐྱེ་བོའི་འདུ་ཤེས་བྱུང་ན་དམ་ཚིག་ཉམས་པའི་ཐ་མར་འགྲོ་བ་ཡིན། ཞེས་
གསུངས་པ་ལྟར། ཐེག་ཆེན་ལ་བློ་སྦྱོང་བའི་སྐབས་སུ་བླ་མ་སངས་རྒྱས་སུ་མོས་པའི་མོས་
གུས་གདམས་ངག་ཏུ་བྱ་དགོས་པ་གདོན་མི་ཟའོ། །དེས་ན་བདེ་ལེགས་ཐམས་ཅད་ཀྱི་རྩ་
བ་བླ་མ་ཡིན་ཞེས་པ་དེ་བླ་མ་ཁོ་རང་ལ་ཟེར་བ་མ་ཡིན་པར་བླ་མ་ལ་གུས་པའི་ཡིད་ཆེས་ཀྱི་
མོས་པ་ལ་ཟེར་བ་ཡིན་པས་དེ་ཤིན་ཏུ་གལ་ཆེ་སྟེ། མིད་ལ་རས་པའི་ཞལ་ནས། ངས་
མང་པོའི་གསེབ་ནས་བླ་མ་དྲན། ། གཅིག་པུར་བསྡད་ཀྱང་བླ་མ་དྲན། ། རྒྱུད་ཆད་མེད་
པར་བླ་མ་དྲན། །མོས་གུས་བྱས་ན་བྱིན་རླབས་འབྱུང༌། །ཞེས་པ་ལྟར། ཏེ་ལོ་བའི་ཞལ་
ནས་ཀྱང༌། རྡོ་རྗེ་འཆང་དབང་ཚེ་འདིར་ཐོབ་འདོད་པས། །ལམ་གྱི་མཐར་ཐུག་བླ་མ་
དམ་པའི་ལམ། །མོས་གུས་མཐར་ཐུག་བླ་མའི་མོས་གུས་ཡིན། །ཞེས་དང་། ནཱ་རོ་བའི་
ཞལ་ནས། ཨེ་མའོ་འདི་ནི་སངས་རྒྱས་ཀུན་དང་འདྲ། །དེ་མཉེས་ན་ནི་སངས་རྒྱས་



ཀུན་མཉེས་འགྱུར། །སྲོག་པས་གཅེས་པར་བཟུངས་ཤིང་མིག་འབྲས་ལྟར་བཙའ་ནས། །
གཙུག་གི་ནོར་བུ་ལྟ་བུར་གསོལ་བ་བཏབ། །འདིས་ནི་ཕུན་ཚོགས་ཐམས་ཅད་འགྲུབ་པར་
འགྱུར། །ཞེས་དང་། དགེ་བཤེས་ཁ་རག་པའི་ཞལ་ནས། བསམ་འཕེལ་ཡིད་བཞིན་
ནོར་བུ་ལྟར། །བྱིན་རླབས་རང་གི་ སེམས་ལས་འབྱུང་། ། ལྷ་དང་བླ་མ་དཀོན་ མཆོག་
ལ། ། མོས་གུས་དྲག་པོ་གྱིས་ཤིག་ཨང་། ། ཞེས་དང་། འཇིག་རྟེན་མགོན་པོས་ཀྱང༌།
བླ་མ་སྐུ་བཞི་ཡི་གངས་རི་ལ། ། མོས་གུས་ཀྱི་ཉི་མ་མ་ཤར་ན། །བྱིན་རླབས་ཀྱི་ཆུ་རྒྱུན་མི་
འབྱུང་བས། །སེམས་མོས་གུས་དེ་ལ་ནན་ཏན་མཛོད། །ཅེས་སོ། གཞན་ཡང་གཙང་བ་
རྒྱ་རས་ཀྱིས། །རྗེ་ཡི་མོས་གུས་མ་བྲལ་ན། །ཆོས་མི་ཤེས་ཀྱང་འདི་གས་ཆོག། གདམས་
ངག་མེད་ཀྱང་འདི་གས་ཆོག། སྒོམ་མ་སྐྱེས་ཀྱང་འདི་གས་ཆོག། ཡི་དམ་དང་བོ་འདི་
གས་ཆོག། མཁའ་འགྲོ་ཆོས་སྐྱོང་འདི་གས་ཆོག། གནོད་སྦྱིན་ནོར་སྒྲུབ་འདི་གས་ཆོག།
ཡོན་བདག་ས་གནས་འདི་གས་ཆོག། ནོར་བུ་རིན་ཆེན་འདི་གས་ཆོག། ཅེས་རྗེ་ཡི་
མོས་གུས་མ་བྲལ་ན། ཞེས་པ་ཚིག་རྐང་རེའི་བར་དུ་བཅུག་ནས་གདོན་ཞིང་དོན་བསམ་
པར་བྱའོ། །མདོར་ན་ཏེ་ལོ་པས་ནཱ་རོ་བ་ལ། བོགས་འདོན་ཀུན་གྱི་མཆོག་གྱུར་པ། །བླ་
མ་ཡིན་ནོ་རྣལ་འབྱོར་པ། །ཞེས་གདམས་པ་བཞིན། རྨོག་ཅོག་པ་ཆེན་པོས། སྒོམ་
སྲན་གྱིས་ གྲོལ་བར་ཐེ་ཚོམ་ཟ། །མོས་གུས་ཀྱིས་ གྲོལ་བར་ཐེ་ཚོམ་མེད། ། ཅེས་ སོགས་
གསུམ་པ་ལྟར་བླ་མ་ལ་གུས་པའི་དད་པ་མན་ངག་ཆེ་ཤོས་སུ་ཤེས་པར་བྱའོ། །གཞན་ཡང་
བེའུ་བུམ་སྔོན་པོ་ལས། ཐུད་རུལ་ ལ་སོགས་ཚུལ་དུའང་བློ། །ཞེས་པ་ལྟར་བླ་མའི་
གསུང་བཤད་ལ་འདི་ནི་ལེགས་པས་ཉམས་སུ་བླང་ངོ༌། །འདི་ནི་དཀའ་བས་ཉམས་སུ་མི་
ལེན་ནོ་ཞེས་བླང་དོར་གཉིས་སུ་བྱས་ན་གདམས་ངག་ལ་ཐེ་ཚོམ་ཟོས་པ་ཡིན་པས་གདམས་
ངག་མ་ནོར་ཡང་བྱིན་རླབས་མི་འབྱུང་། ཡིད་ཆེས་ན་གདམས་ངག་ནོར་བ་ལ་ཡང་བྱིན་
རླབས་འབྱུང་བ་ནི། དེ་ཉིད་ཀྱི་འགྲེལ་བ་ལས། རྒན་མོ་བུ་གསོ་བའི་ཕྱིར་ཇོ་མོ་ཙུན་
དེའི་སྔགས་བཟླས་པའི་གཏམ་རྒྱུད་ལྟ་བུ་ཡིན་གསུང་ཞེས་པ་ལྟར་ཡིན་པས་བླ་མའི་གསུང་
བཤད་ལ་ཐེ་ཚོམ་མེད་པ་གལ་ཆེའོ། །དེ་ལྟ་བུ་བྱིན་རླབས་འཇུག་པ་ལ་བླ་མ་ལ་གསོལ་བ་
འདེབས་དགོས་པ་ཡང་ཡིན་ཏེ། སྟོན་པ་རིན་པོ་ཆེའི་ཞལ་ནས། ངས་ནི་ཡི་དམ་ལ་
གསོལ་བ་བཏབ་པ་ལས། ཨ་ཏི་ཤ་ལ་གསོལ་བ་བཏབ་ན་བྱིན་རླབས་ཆེ་བར་ཉམས་མྱོང་



ལགས་ཏེ། །བླ་མ་སྒོམ་
ཡོད། ཅེས་གསུངས་པ་ལྟར། གསོལ་འདེབས་ནི་བྱིན་རླབས་འཇུག་པའི་སྒོ་ཡིན་པས་
ཕན་ཡོན་བསམ་གྱིས་མི་ཁྱབ་སྟེ། ཆོས་རྗེ་རྒོད་ཚང་བས། བསྐྱེད་རིམ་སྒོམ་པ་མང་
།བླ་མ་སྒོམ་པའི་གོང་ན་མེད། །བཟླས་བརྗོད་བྱེད་པ་མང་ལགས་ཏེ། །གསོལ་
བ་འདེབས་པའི་གོང་ན་མེད། ། རྒྱུན་དུ་གསོལ་བ་བཏབ་པ་ན། །འབྲལ་མེད་ཉམས་མྱོང་
འོང་བར་ངེས། ། མོས་གུས་རབ་ལ་ཉམས་མྱོང་རབ། ། མོས་གུས་འབྲིང་ལ་ཉམས་མྱོང་
འབྲིང༌། ། མོས་གུས་ ཐ་ལ་ཉམས་མྱོང་ཐ། ། དེ་ཕྱིར་མོས་གུས་ཚད་ལྡན་གཅེས། ། ཞེས་
དང་། སངས་རྒྱས་ཡེ་ཤེས་ཀྱི་ཞལ་ནས་ཀྱང་། ཕྱོགས་བཅུའི་སངས་རྒྱས་ཐམས་ཅད་
ཀྱི་མཚན་བརྗོད་པ་ལས། བླ་མའི་མཚན་སྔགས་བརྗོད་པ་ཕན་ཡོན་ཆེ་ཞིང༌། གསོལ་
འདེབས་ཀྱང་ཡིན་ནོ་གསུངས་ནས། བླ་མའི་མཚན་སྔགས་ རང་འདྲེན་ པར་ མཛད་
དོ། །འོ་ན་རང་ཉིད་དད་པ་བྱས་སའི་བླ་མ་དེ་ལ་ཡོན་ཏན་ཆེན་པོ་མེད་ན་བྱིན་རླབས་ཅི་
ལྟར་འབྱུང་ཞེ་ན། བྱིན་རླབས་འབྱུང་མི་འབྱུང་བླ་མ་ལ་རག་མ་ལས། རང་ལ་རག་
ལས་པ་ཡིན་ཏེ། བེའུ་བུམ་རྩ་བ་ལས། བླ་མ་བྱིན་རླབས་ཆེ་དང་ཆུང་བ། །དངོས་ལ་
མ་ཡིན་རང་ལ་རག་ལས། །བྱས་གཟོ་མེད་ཅིང་ཡིད་མ་ཆེས་ན། །འཇམ་དཔལ་སྤྱན་རས་
གཟིགས་དངོས་བྱོན་ཡང་། །དེ་ཡི་དོན་དུ་ཅིར་ཡང་མི་འགྱུར། ། ཞེས་གསུངས་པ་ལྟར་
ཡིན་པས། དགེ་སློང་ལེགས་པའི་སྐར་མ་ལ་སོགས་པ་ལྟ་བུའོ་སྙམ་དུ་བསམ་དགོས་
སོ། །དེས་ན་དེ་ཉིད་ལས། ཡོན་ཏན་རྫོགས་པའི་བླ་མ་མིན་ཡང༌། །དེ་ལ་དེ་ཡི་བྱིན་གྱི་
རླབས་འབྱུང༌། །ཞེས་པ་ལྟར། དཔེ་ཆོས་རིན་ཆེན་སྤུངས་པ་ལས་ཀྱང༌། དགྲ་བཅོམ་
བཞིན་ཞེས་པ། སྔོན་ཁྱིམ་བདག་གཅིག་ལ་དགེ་སློང་གཅིག་གིས་བསོད་སྙོམས་བླངས་
པས་ཁྱིམ་བདག་ན་རེ། ཁྱེད་དགྲ་བཅོམ་པ་ཡིན་ན་དྲང་མིན་ན་མི་འདྲེན་བྱས་པས།
དགེ་སློང་ན་རེ། འོ་ན་ང་དགྲ་བཅོམ་པ་མིན་ཟེར་ནས་ཕྱིར་ལོག་སོང་བས། ཁྱིམ་
བདག་གི་བསམ་པ་ལ། འདོད་པ་ཆུང་ཚོད་ཀྱིས་དགྲ་བཅོམ་པ་ཡིན་ངེས་སྙམ་ནས།
ཚུར་བྱོན་དང་དགྲ་བཅོམ་པ་ཡིན་རུང་མིན་རུང་ཆོས་སྟོན་དྲང་གི་བྱས་ནས་དྲངས་པས།
དགྲ་བཅོམ་གཅིག་ལ་དྲངས་པའི་བསོད་ནམས་ཐོབ་ཅེས་འགྲེལ་བར་བྱུང་བ་ལྟར་ཡིན་
པས། བླ་མ་ལ་ཡོན་ཏན་མེད་ཀྱང་སློབ་མ་ལ་དད་པ་ཡོད་ན་དེ་ལ་ཡོན་ཏན་བསམ་གྱིས་
མི་ཁྱབ་པ་འབྱུང་དུ་ཡོད་པས། དེ་ལ་དད་པ་སྒོམ་ཚུལ་ནི། བེའུ་བུམ་སྔོན་པོའི་འགྲེལ་



བ་ལས། དེ་ཡང་དེ་མིན་པ་ལ་བློ་འཆོས་པ་ལྟ་བུ་མིན། སངས་རྒྱས་དངོས་རང་ཡིན་ཏེ།
སངས་རྒྱས་དང་བླ་མ་ཆོས་སྐུའི་ངོས་ནས་ཁྱད་མེད། སེམས་ཅན་འཁོར་བ་ལས་སྒྲོལ་
བའི་མཛད་པ་དང་འཕྲིན་ལས་ལ་ཡང་ཁྱད་མེད། དེ་ལྟ་བུའི་བླ་མ་དེ་ནི་ཕལ་ཆེར་དེ་
བཞིན་གཤེགས་པའི་སྤྲུལ་བ་ཡིན། དེ་མ་ཡིན་ཡང་། དེའི་སྐུ་གསུང་ཐུགས་ལ་སངས་
རྒྱས་ཐམས་ཅད་ཀྱི་སྐུ་གསུང་ཐུགས་ཞུགས་པ་ཡིན། ཞེས་དང་། འོ་སྐོལ་སངས་རྒྱུས་
དངོས་སྣང་བའི་སྐལ་བ་མེད་པས། དུས་གསུམ་གྱི་སངས་རྒྱས་ཐམས་ཅད་བདག་ལ་བླ་
མའི་ཚུལ་དེ་ལྟར་སྣང་བ་ཡིན། དེ་བས་ན་འོ་སྐོལ་ལ་སངས་རྒྱས་ཀྱང་བླ་མའི་སྐུར་སྣང་
བའི་སྣོད་ལས་མེད་པས། བླ་མ་ནི་སངས་རྒྱས་དངོས་རང་ཡིན་སྙམ་པའི་འདུ་ཤེས་ཀྱིས་
བསྟེན་པར་བྱའོ །ཞེས་སོ། །འོན་ཀྱང་བླ་མ་ལ་མོས་གུས་མི་ཞན་པ་ཡོད་ཀྱང་། བླ་མ་
ཐུགས་མ་མཉེས་ན་བྱིན་རླབས་འབྱུང་དཀའ་སྟེ། པོ་ཏོ་བའི་གསུང་ལས། བྱིན་རླབས་
འབྱུང་བ་ལ་རང་གི་དད་གུས་དང་། བླ་མ་མཉེས་པ་གཉིས་འཛོམ་དགོས། རང་གིས་
དད་གུས་བྱས་ཀྱང་བླ་མ་མ་མཉེས་ན་ཚེ་འདི་ལ་བྱིན་རླབས་མི་འབྱུང་ཡང་ཕྱི་མ་ལ་དེ་དང་
མཇལ་བའི་རྒྱུ་རུ་འགྲོ། ཞེས་དང༌། བླ་མ་ཞང་གི་ཞལ་ནས་ཀྱང་། བསྐལ་པ་བྱེ་བ་
བསམ་ཡས་སུ། ། ལུས་ངག་ ཡིད་གསུམ་ལ་དལ་བར། ། དགེ་རྩྭ་སྣ་ཚོགས་འབད་བྱས་
ཤིང་། ། སྟོང་ཉིད་ཟབ་མོ་བསྒོམས་བྱས་ ཀྱང་། ། བླ་མ་མཉེས་པར་མ་གྱུར་ན། ། མར་
འདོད་ཆུ་ལ་བསྲུབས་དང་མཚུངས། །ཞེས་གསུངས་པ་ལྟར་ཡིན་པས། བྱིན་རླབས་
འབྱུང་བ་ལ་བླ་མ་མཉེས་པ་ཞིག་ཀྱང་དགོས་སོ། །བླ་མས་དགྱེས་བཞིན་དུ་གདམས་ངག་
གང་འདྲ་ཞིག་གནང་ཡང་དེ་ངེས་པར་འགྲུབ་པར་འགྱུར་ཏེ། སྔོན་ལོ་ཙཱ་བ་རིན་ཆེན་
བཟང་པོ་ལ། སློབ་མ་ཅིག་ གིས་སྒྲུབ་ ཐབས་ཞུས་པས། མན་ངག་ཅག་གེ་བ་ཞིག་
བསླབས་ནས་དེ་ཙམ་བསྒྲུབ་ན་དོན་འདི་ལྟ་བུ་འགྲུབ་ཀྱི་གསུངས་ནས། བསྒོམ་བཅུག་
པས་སློབ་མ་དེས་དེ་ལྟར་ བསྒྲུབས་ཀྱང་ཅི་ཡང་ མ་བྱུང་ནས་ སླར་ལོ་ཙཱ་བའི་ཞལ་ནས།
ངས་ནི་ཁྱོད་ལ་དགའ་བཞིན་དུ་བྱིན་པ་ཡིན་པས་འགྲུབ་པར་འགྱུར་བ་ལས་དེ་ཅི་ལྟར་
སོང་། ཁྱོད་རང་གི་ཆོ་ག་མ་ཚང་བ་མིན་ནམ་གསུངས་པས། ཁྲུས་མ་བྱས་བྱས་པས།
འོ་ན་ཁྲུས་བྱས་ལ་བསྒྲུབ་གསུངས་ནས་བསྒྲུབ་ཏུ་བཅུག་པས་ཚེགས་མེད་པར་གྲུབ་པ་
བཞིན་ནོ། ། དེའི་ཕྱིར་བྱིན་རླབས་ལ་ རེ་ན་བླ་མ་ཐུགས་ མཉེས་པའི་ ཐབས་ལ་འབད་



དགོས་ཤིང་། བླ་མ་མཉེས་པའི་ཐབས་ལ་སྒོ་གསུམ་ཡོད་དེ། རབ་སྒྲུབ་པ་སྟེ་བཀའ་
བཞིན་སྒྲུབ་པའི་མཆོད་པ་ཡིན། དེ་ཇི་ལྟར་བསྒྲུབ་པའི་ཚུལ་ནི། མར་པ་ལོ་ཙཱ་བའི་
ཞལ་ནས། ཅི་གསུངས་བཀའ་བཞིན་སྒྲུབ་པ་དེ། ། མིང་ལ་རྡོ་རྗེ་རྒྱལ་མཚན་ཡིན། །
གདམས་ངག་སྤྲུགས་པ་དེ་ཙུག་ལགས། ཞེས་དང་། ཏེ་ལོ་པས་ཀྱང་། བླ་མས་ཅི་
གསུངས་མི་ཉན་ན། ། རྒྱུད་ལ་ཡོན་ཏན་སྐྱེ་དུས་མེད། །ཅེས་པ་ལྟར་རོ། །འབྲིང་རིམ་གྲོ་
སྟེ་བླ་མའི་ཞབས་གཡོག་ཞུ་ཚུལ་ཡིན་ པས། དེ་ནི་དགོན་པ་བའི་ཞལ་ནས། སློབ་
དཔོན་སྟོན་པས་ལོ་ཙཱ་བྱས། སློབ་དཔོན་རྣལ་འབྱོར་པས་བླ་མའི་གཡོག་བྱས། ངས་
དབེན་པར་རྩེ་གཅིག་ཏུ་བསྒོམ་བྱས་པ་ལས། རྟོགས་པ་ཁོང་གཉིས་པོ་མཐོ་བར་འདུག
ཅེས་པ་དང༌། དེ་བཞིན་དུ་རྗེ་བཙུན་མི་ལས་མར་པའི་ཞབས་ཏོག་ཅི་ཙམ་བསྒྲུབས་པས་
རྟོགས་ པ་ དེ་ ཙམ་ བརྙེས་ པའི་ ཚུལ་ སོགས་ དཔེར་ བླངས་ ནས་ བསམ་ པར་ བྱ་ ཞིང་།
གཞན་ཡང་ས་པཎ་གྱི་ཞལ་ནས། ཁོ་བོ་གཞོན་ནུའི་དུས་ནས་བླ་མའི་རྣལ་འབྱོར་་་
བསྒོམས་ཏེ་བླ་མའི་སྒྲུབ་པ་ཅིག་བྱེད་པ་ལགས་པས། བླ་མའི་རྣལ་འབྱོར་ཅིག་གནང་
བར་ཞུ་ཞུས་པས། རྗེ་བཙུན་གྱི་ཞལ་ནས། ཁྱོད་ཀྱིས་ང་ལ་སངས་རྒྱས་ཀྱི་འདུ་ཤེས་མི་
སྐྱེ། ཁུ་བོའི་འདུ་ཤེས་སྐྱེ་སྟེ་ལུས་ལོངས་སྤྱོད་ཀྱི་སྒོ་ནས་བླ་མའི་ཕྱོགས་སུ་དཀའ་ཐུབ་མི་
ནུས་གསུངས་ནས་གནང་དུ་མ་བཞེད། ཕྱིས་ཁོ་བོ་ལ་འཆི་ལྟས་འཇིགས་པ་ཅིག་ཀྱང་
བྱུང༌། ཁམས་ཀྱང་མ་བདེ་བ་ལ། དེའི་སྐབས་སུ་བླ་མ་ཡང་སྐུ་ཁམས་མི་བདེ་བ་ཟླ་བ་
འགའ་བྱུང་བ་ལ། དེ་དུས་ངས་ཉིན་མཚན་རྒྱུན་མ་ཆད་པར་གཉིད་དང་ཁ་ཟས་ཀྱི་འདུ་
ཤེས་ཀྱང་མ་བྱས་པར་བསྙུང་གཡོག་ཞབས་ཏོག་བྱས་པས། དེས་སྡིག་པ་ཚབས་ཆེན་
དག་པ་འདྲ། དེ་ནས་གཟོད་ཀྱིས་བླ་མའི་རྣལ་འབྱོར་གནང་བས། བླ་མ་ལ་སངས་
རྒྱུས་ཀྱི་འདུ་ཤེས་སྐྱེས་ཏེ་སངས་རྒྱས་ཐམས་ཅད་ཀྱི་ངོ་བོ་འཕགས་པ་འཇམ་དཔལ་དུ་
མཐོང་། དེ་ཉིད་ཀྱིས་འཆི་ལྟས་ལས་ཀྱང་གྲོལ། ཁམས་ཀྱང་ཤིན་ཏུ་བདེ། དེ་ནས་
སྒྲ་དང༌། ཚད་མ་དང་། སྙན་ངག་དང་། སྡེབ་སྦྱོར་དང༌། ཚིག་རྒྱན་ དང་།
གསང་སྔགས་དང༌། ཕར་ཕྱིན་དང༌། མངོན་པ་དང༌། འདུལ་བ་ལ་སོགས་པ་ལུང་
དང་རིགས་པའི་གནད་ཐམས་ཅད་ཕྱིན་ཅི་མ་ལོག་པར་གཟོད་གོ། སྡེ་སྣོད་ཐམས་ཅད་
ལ་མི་འཇིགས་པའི་སྤོབས་པ་ཐོབ། ལྷ་འདྲེ་མི་གསུམ་ཀུན་ཀྱང་བྱམས་པ་བྱུང་། རྒྱ་



ནག་རྒྱལ་པོ་སོགས་དྲེགས་པ་ཐམས་ཅད་ཀྱིས་ཆོས་ཞུ་བ་དང་གཙིགས་ཆེན་དུ་བྱེད་པའང་
བྱུང་། ནང་དུ་ཡང་དག་པའི་རྟོགས་པ་སྐྱེས། དེའི་ཚེ་བླ་མས་བསྙུང་ཚུལ་བསྟན་པ་དེ་
ཁོ་བོའི་དོན་དུ་མཛད་པར་གདའ། ཞེས་པ་ལྟར། བླ་མའི་གཡོག་བྱས་པ་གང་ལས་
ཀྱང་གལ་ ཆེའོ། ། དེའི་ སྐབས་ སུ་ བློ་ སྦྱོང༌ ཚུལ་ ནི། གཙང་ བ་ རྒྱ་རས་ ཀྱི་ ཞལ་ནས།
བརྡུང་བཏག་བྱས་ན་དབང་སྐུར་ཡིན། །བྱིན་རླབས་འཇུག་ན་དེ་ལ་འཇུག། བཀའ་
བཀྱོན་དྲག་པོ་ དྲག་སྔགས་ཡིན། ། བར་ ཆད་ ཐམས་ ཅད་དེ་ཡིས་སེལ། ། ཐུགས་ལ་མི་
འདོགས་དུས་ཙམ་ན། །ཐུགས་རྗེའི་ཞགས་པས་འཛིན་རྟགས་ཡིན། །བྱམས་ན་བྱམས་
པས་ ལེགས་ པ་ཡིན། ། སྡང་ན་ སྣང་བས་འཚེངས་པ་ཡིན། ། རྣམ་ཐར་ ཅི་མཛད་རྟེན་
འབྲེལ་ཡིན། ། ཞེས་དང་། ཡང་དགེ་བཤེས་ལྷ་བཟོ་བ་ལ་སྟོད་ལུང་པས་མཇལ་རེས་
ཀྱིས་བཀའ་བཀྱོན་དྲག་པོ་རེ་བྱོན་པ་ལ། ལྷ་བཟོ་བའི་སློབ་མའང་ཡིན་པའི་ཉག་མོ་བས།
སློབ་དཔོན་འདི་འོ་སྐོལ་དཔོན་སློབ་ལ་སྡང་བ་ཅིག་རང་འདུག་བྱས་པས། ལྷ་བཟོ་བའི་
ཞལ་ནས། ཁྱོད་ཀྱིས་དེ་བཀའ་བཀྱོན་དུ་གོའམ། ཁོ་བོ་ལ་འདིས་འདི་ལྟ་བུ་རེ་མཛད་
རེས་ཀྱིས་དཔལ་ཧེ་རུ་ཀས་བྱིན་གྱིས་བརླབས་པ་དང་འདྲ་བ་རེ་འོང་གིན་ཡོད་གསུང་བ་
ལྟར་བསམ་དགོས་སོ། །བླ་མ་མཉེས་པའི་ཐབས་ཐ་མ་བསྙེན་བཀུར་ཏེ་རྙེད་པས་མཆོད་
པ་ཡིན་པས། དེ་ཡང་སྡོམ་འབྱུང་གི་རྒྱུད་ལས། མཆོད་པ་ཀུན་གྱི་ཐོག་མར་ནི། །བླ་
མའི་མཆོད་པ་བརྩམ་པར་བྱ། ། དེ་མཉེས་པ་ལས་དངོས་གྲུབ་ནི། །ཀུན་མཁྱེན་ཉིད་ནི་
ཐོབ་པར་འགྱུར། །ཞེས་དང་། ཡེ་ཤེས་དམ་པའི་རྒྱུད་ལས། བསྐལ་བའི་སངས་རྒྱས་
མཆོད་པ་བས། །བླ་མའི་བ་སྤུ་ཉག་གཅིག་ལ། ། འབྲུ་མར་ཐིགས་པ་གཅིག་བྱུགས་ན། །
བསོད་ནམས་ཕུང་བོ་ཁྱད་པར་འཕགས། ། ཞེས་གསུངས་སོ། །འདི་ལ་འགྲོ་མགོན་གྱི་
ཞལ་ནས། བླ་མའི་བ་སྤུ་བུ་ག་བྱ་བ། བླ་མའི་ཡུལ་བའམ། འཁོར་རེམ། ཆིབས་
པའམ། ཐ་ན་བླ་མའི་ཁྱི་ལྟ་བུ་ལ་ཡང༌། བླ་མ་དྲན་ནས་ཕན་འདོགས་པ་ ལ་ ཟེར།
ཞེས་གསུངས་ཤིང་། དགེ་བཤེས་སྟོད་ལུང་བས་ཀྱང་། སྟོད་ལུང་གི་བརྗེ་ལ་ཆོས་སྟོན་
དྲངས་པ་བས། ལོ་པའི་ཁྱི་གཅིག་ལ་ཟན་བྱིན་པ་བསོད་ནམས་ཆེ་གསུང་ནས། ཕོར་
བའི་མར་ཁུ་ཚུན་ཆད་བསགས་ནས་ལོར་བསྐྱེལ། གསེར་སྲང་ཡང་བརྒྱུད་བསྒྱུ་ཕུལ་བ་
དེ་ལྟར་ཡིན་གསུང་། ཞེས་པ་ལྟར་བླ་མ་མཆོད་ཚུལ་ལ་འབད་པར་བྱ་ཞིང༌། བླ་མ་ལ་
48



རྙེད་པ་ཕུལ་བའི་དགོས་པ་ནི། པོ་ཏོ་བའི་གསུང་ལས། བསྙེན་བཀུར་བག་རེ་བྱས་པ་
དང་མ་བྱས་པ་གཉིས་འགྲོ་ལུགས་རང་མི་འདྲ་བར་འོང་བར་འདུག་གསུངས་པ་ལྟར།
བླ་མ་དང་ཞལ་འདྲིས་ཤིང་རང་ལ་སྤོབས་པ་བསྐྱེད་པའི་ཆེད་དུ་ཡིན་ནོ། །དེ་ལྟར་བླ་མ་ལ་
ཕུལ་བའི་ཕན་ཡོན་ནི། བླ་མ་ལྔ་བཅུ་བ་ལས། དེ་བྱིན་སངས་རྒྱས་ཐམས་ཅད་ལ། །
རྟག་ཏུ་བྱིན་པ་ཉིད་དུ་འགྱུར། ། ཞེས་པ་ལྟར་བླ་མ་ལ་ཕུལ་ན་སངས་རྒྱས་ཐམས་ཅད་ལ་
ཕུལ་བར་ཡང་འགྲོའོ། །དེ་ཇི་ལྟར་འགྲོ་བའི་ཚུལ་ཡང་ཡོད་དེ། རང་རེ་ལྟ་བུ་དམ་ཚིག་
དང་སྡོམ་པ་ཡོད་ཚད་བླངས་ནས་སྣ་གཅིག་ཀྱང་ཚུལ་བཞིན་དུ་མི་བསྲུངས་པ་རྣམས་ཀྱིས།
ཡི་དམ་མཁའ་འགྲོ་ཆོས་སྐྱོང་ལ་མཆོད་པ་ཕུལ་ཡང་། དེ་དག་གིས་མི་བཞེས། འོན་
ཀྱང་མཆོད་པ་དེ་དག་གིས་བླ་མ་ལ་མཆོད་ན་ནི། སྐྱབས་ཡུལ་དེ་དག་སྤྱན་མ་དྲངས་
ཀྱང་བླ་མ་དེའི་ལུས་ལ་ཞུགས་ནས་མཆོད་པ་བཞེས་པ་ཡིན་ཏེ། སློབ་དཔོན་ཡེ་ཤེས་
ཞབས་ཀྱིས་མཛད་པའི་འཇམ་དཔལ་ཞལ་ལུང་ལས། དེ་ཡི་དོན་ལྡན་འགའ་ཞིག་ལ། །
ང་ནི་དེ་ཡི་ལུས་གནས་ཏེ། །སྒྲུབ་པོ་གཞན་ལ་མཆོད་པ་ལེན། །ཞེས་དང་། ཙི་ལུ་པའི་
གསང་འདུས་ཀྱི་འགྲེལ་བ་ལས་ཀྱང་། སངས་རྒྱས་རྣམས་རྡོ་རྗེ་སློབ་དཔོན་གྱི་ལུས་ལ་
ཞུགས་ནས་སེམས་ཅན་གྱི་དོན་མཛད་པར་གསུངས་པ་དང་། དེ་བཞིན་དུ་སྤྱན་སྔ་བློ་
གྲོས་རྒྱལ་མཚན་གྱིས། བླ་མ་མཆོད་ཚེ་སངས་རྒྱས་ཀུན་བྱོན་ནས། །མཆོད་པ་བཞེས་ཏེ་
སློབ་མ་བྱིན་གྱིས་རློབ། ། ཅེས་དང་། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ཞལ་
ནས་ཀྱང་། ཁྱད་པར་མཚན་ཉིད་ལྡན་པའི་སློབ་མ་ཡིས། །དགེ་བའི་བཤེས་གཉེན་ཚུལ་
བཞིན་མཆོད་པ་ལ། །ཕྱོགས་བཅུའི་སངས་རྒྱས་ཐམས་ཅད་བླ་མ་དེའི། །ལུས་ལ་ཞུགས་
ནས་མཆོད་པ་ལེགས་པར་བཞེས། ། ཞེས་སོགས་ལྟར་ཡིན་པས་སོམ་ཉི་ཅི་ཞིག་དགོས།
ལུང་དེ་དག་གི་དོན་ཡང་ད་ལྟའི་ཆོས་འཆད་མཁན་གྱི་བླ་མ་དེ་ཚོ་མཐའ་གཅིག་ཏུ་སངས་
རྒྱས་ཀྱི་སྤྲུལ་བ་ཡིན་ཞེས་པ་མ་ཡིན་ལ། བླ་མ་ཡོན་ཏན་མེད་པ་དེའི་ལུས་ལ་གློ་བུར་དུ་
སངས་རྒྱས་ཞུགས་ནས་ཆོས་འཆད་དུ་བཅུག་པ་ཡིན་པས། དེས་ན་གནས་སྐབས་དེར་
སངས་རྒྱས་ཀྱི་བྱིན་རླབས་ཀྱང་ཡོད་ལ། དེས་བཤད་པའི་ཆོས་ ཀྱང་ སངས་ རྒྱས་ཀྱི་
གསུང་དུ་བརྩི་དགོས་ཏེ། དཔེར་ན་མི་ངན་པ་ཞིག་ལ་ལྷ་བབས་པའི་ཚེ་གནས་སྐབས་
དེར་མི་དེ་ལ་ལྷའི་བྱིན་རླབས་ཀྱང་ཡོད་ལ་དེས་བཤད་ཚད་ཐམས་ཅད་ལྷའི་གསུང་དུ་བརྩི་
49



དགོས་པ་བཞིན་ནོ། ། བླ་མ་མཆོད་པའི་ཚུལ་ལ། དགེ་བཤེས་ལག་སོར་བའི་ཞལ་ནས།
བཟང་པོ་ཡོད་བཞིན་དུ་ངན་པ་འབུལ་ན་དམ་ཚིག་ཉམས་ནས་འགྲོ། བླ་མ་དེ་ལ་དགྱེས་
པའམ། རང་ལ་དེ་ལས་མེད་ན་ཉེས་པ་མེད། ཅེས་གསུངས་སོ། །ཡང་བེའུ་བུམ་
འགྲེལ་བ་ལས། སྒྲུབ་པ་ལ་ཅིར་ཡང་མི་སེམས་པར་ཟང་ཟིང་གིས་འཛུམ་དམུལ་གྱིས་
འགྲོ་བ་དེ་བླ་མ་མི་བཏུབ་གསུངས་སོ། །སྤྱིར་བླ་མ་དེ་དག་གི་ནང་ན་སངས་རྒྱས་ཀྱི་སྤྲུལ་
པ་ཡོད་མོད། ལས་དང་པོ་བ་རྣམས་ཀྱིས་མི་ཤེས་པས་ཐམས་ཅད་སངས་རྒྱུས་ཡིན་ཡིན་
སྙམ་པའི་ཨུ་ཚུགས་བྱེད་དགོས། དེ་ལྟར་མ་བྱས་ན། ལུམ་པ་ནས་བརྒྱུད་པའི་ལམ་
རིམ་ལས། དེས་ན་ཆོས་ཀྱི་རྩ་བ་ཐམས་ཅད་འདིར་ཐུག་སྟེ། བླ་མ་གཅིག་ལ་དད་གུས་
ཤོར་ན་ཆོས་རྒྱུད་ལ་སྐྱེ་བའི་སྐབས་ཡེ་མེད། དེ་ཡང་བླ་མ་གཅིག་སྤངས་པས་ཡོ་སྤངས་
པར་འགྲོ་ལོ། དེ་ནས་བཟང་པོ་ལ་སྐྲ་སེན་ཡན་ཆོད་ལ་མཆོད་གནས་བྱེད་པ་དེ། བླ་མ་
ངན་ནེ་བ་གཅིག་ལ་མ་གུས་ན་དེས་བྱིན་རླབས་ཁེགས་ནས་བཟང་པོ་ལ་བྱས་ཀྱང་བྱིན་
རླབས་མི་འོང་ལོ། ཞེས་གསུངས་པ་ལྟར་རོ། །དེ་བཞིན་དུ་བེའུ་བུམ་སྔོན་པོའི་འགྲེལ་
བ་ལས། དགེ་བཤེས་དགོན་པ་ བའི་འཁོར་ཅིག་བསམ་དུ་མ་ བཏུབ་པ་ལ། དགེ་
བཤེས་ཀྱིས་འོ་ན་དེ་ལྟར་སོམས་དང་གསུངས་ནས། ཐབས་མང་དུ་བསླབས་པ་ལ་སྐྱེད་
ཙམ་མ་བྱུང་བ་ལ། དར་ཅིག་ཙོམ་མེ་བཞུགས་ནས། ཁྱོད་ཀྱིས་སྔར་གྱི་སློབ་དཔོན་དུ་
གྱུར་པ་ལ་མ་གུས་པ་བྱས་པ་མེད་དམ་གསུང་། དེ་ལྟ་བུ་ཅིག་མཆིས་བྱས་པས། ད་ལྟ་
ཡོད་དམ་མེད་གསུང་། དེ་ད་ལྟ་འདི་ན་བདོག་ལགས་བྱས་པས། འོ་ན་དེ་ལ་བསྙེན་
བཀུར་གྱིས་བཟོད་གསོལ་གྱིས་ལ། དེ་ནས་སོམས་ཤིག་གསུངས་ནས། དེ་ལྟར་བྱས་
ནས་བསམས་པས་བཏུབ་པར་བྱུང་བས། ཨེ་དགེ་བའི་བཤེས་གཉེན་དགེ་བའི་བཤེས་ ་
གཉེན་མེད་ན་ང་ལ་དེ་འདྲ་བའི་ཆ་ཅི་ཡོད་ཟེར་སྐད། ཡང་ཇོ་བོ་བ་ཅིག་ཁམས་མ་བདེ་
བ་ལ་ཅི་བྱས་ཀྱང་མ་ཕན་ནས། དགེ་བཤེས་རྣལ་འབྱོར་བ་ཆེན་པོས། ཁྱོད་ལ་རྨི་ལམ་
ཅི་འདྲ་བ་རྨིས་ཀྱིན་འདུག་དྲིས་པས། ལ་མའི་མེ་མདག་དམར་ཉིལ་ཉིལ་བ་ཞིག་ཁོ་ན་
རྨིས་ཟེར་བས། འོ་ན་ཁྱོད་ཀྱིས་སློབ་དཔོན་འདྲ་བ་ལ་མ་གུས་པ་བྱས་པ་མིན་ནམ་
གསུངས་པས་གཞན་མེད། འདི་ལྟ་བུ་ཞིག་ལ་མ་གུས་པ་ཅིག་བྱས། ཁོང་རང་ཡང་
ཉམས་ ནས་ འདི་ ལྟར་སོང་ཟེར་བས། འོ་ན་ཁྱོད་སོང་ལ་བསྙེན་བཀུར་དང་བཟོད་
50



གསོལ་ཅིག་བྱས་དང་གསུངས་ནས། དེ་ལྟར་བྱས་པས་ཁམས་ སངས་ཀྱིས་ སོང་བ་་་
ལགས། ཞེས་པ་ལྟར་ཡིན་པས་སློབ་དཔོན་ཇི་ལྟར་ངན་ཡང་མ་གུས་མི་དང་མི་རུང་བར་
མངོན། དེ་ལྟར་བླ་མ་ལ་མ་དད་པ་བྱུང་ཞིང་བླ་མ་དེ་ད་ལྟ་མི་བཞུགས་ན་དེ་སྦྱོང་བའི་
ཐབས་གང་ཞེ་ན། བྲག་རྒྱབ་ཀྱི་སྒོམ་པ་རྒྱུ་མོན་བྱ་བས། དགེ་བཤེས་སྟོན་པ་ལ་དེའི་
ཐབས་ཅི་ལྟར་བྱེད་ཅེས་ཞུས་པའི་ལན་དུ། དགེ་བཤེས་སྟོན་པའི་ཞལ་ནས། སྤྱིར་བླ་
མ་རྣམས་ཀྱི་ཆོས་སྐུ་ཐ་དད་མེད་པས་ངོ་བོ་གཅིག་ཡིན་པར་བསམ་ལ། ད་ལྟ་མངོན་
སུམ་དུ་བཞུགས་པའི་ རང་གི་བླ་མ་རྣམས་ལ་རྙེད་པ་དང་བཀུར་སྟི་དང་རིམ་གྲོ་དང་
བཀའ་བཞིན་སྒྲུབ་པའི་སྒོ་ནས་བླ་མ་དེ་ཅི་མཉེས་བྱས་ནས། སྔར་གྱི་ལས་སྒྲིབ་དེ་འདག་
ཅིང་། མ་འོངས་པ་ན་བླ་མ་དང་ཕྲད་པའི་སྨོན་ལམ་རྒྱུན་དུ་གདབ་གསུངས་པ་ལྟར་བྱ་
དགོས། སྨོན་ ལམ་ འདེབས་ ལུགས་ ཀྱང་། ཞང་ བཙུན་ ཡེར་ བ་ བའི་ ཞལ་ ནས།
བདག་སྐྱེ་བ་འདིའི་འོག་རོལ་ཏུ་སྐྱེ་བ་གཞན་གྱིས་བར་མ་ཆོད་པར་ཐེག་པ་ཆེན་པོའི་དགེ་
བའི་བཤེས་གཉེན་ལམ་ཉེ་ཞིང་འདུམ་པ་སྟོན་པའི་དགེ་བའི་བཤེས་གཉེན་དང་ཕྲད་པར་
གྱུར་ཅིག་པའི་སྨོན་ལམ་མང་དུ་གདབ་གསུངས་པ་ལྟར་བྱས་ན་ལེགས་སོ། ། སྨོན་ལམ་དེ་
ལྟར་དུ་འགྲུབ་པའི་རྒྱུ་ཡང༌། དགེ་བཤེས་སྤྱན་སྔ་བའི་ཞལ་ནས། སྨྱུག་རུམ་པ་ལ་ཇོ་བོ་
སྒོམ་ པ་ཁྱོད། མ་འོངས་ པའི་ དུས་སུ་ཡང་དག་པའི་དགེ་བའི་ བཤེས་གཉེས་དམ་པ་
གཅིག་དང་མཇལ་བར་འདོད་ན། ད་ལྟའི་བླ་མ་ངན་ནེ་མ་གཅིག་ལ་ཡང་དད་ཅིང་གུས་
པར་བགྱིས་ལགས་སམ་གསུང་བ་དེ། སྨྱུག་རུམ་པས་དུས་རྟག་ཏུ་གསུང་ཞེས་བེའུ་བུམ་
སྔོན་པོའི་འགྲེལ་བ་ལས་གསུངས་སོ། །དེ་ཡང་རང་གི་བླ་མ་དེ་ལ་མི་དད་པའི་མི་དང་རྒྱུན་
གྲོགས་མི་རུང་སྟེ། དཔེར་ན་བདེ་གཤེགས་ཕག་མོ་གྲུ་བ་ལ། ཆོས་རྗེ་འཇིག་རྟེན་
མགོན་པོས་དཔེ་མེད་པའི་དད་པ་དྲག་པོ་ཡོད་པའི་སྐབས་ཤིག་ཏུ། གྲོགས་དད་པ་ཡེ་མི་
ཆེ་བ་གཅིག་གིས་ངེད་རང་གི་བླ་མ་འདི་མི་ཆོས་ལ་མཁས་པ་ཡིན་ཟེར་བས། དད་པ་ལ་
ཅུང་ གནོད་པར་གྱུར་ནས། སང་ནང་བར་ཆོས་རྗེ་ ཕག་མོ་གྲུ་པའི་དྲུང་དུ་སོང་ སྟེ།
ཁར་སང་ངའི་དད་པ་ལ་ལྡེམ་རྐྱང་ཅུང་ཟད་བྱུང་ལགས་པས། དད་པ་ལ་ལྡེམ་རྐྱང་མི་
འབྱུང་བར་ཐུགས་རྗེས་གཟུང་འཚལ་ཞུས་པས། བླ་མའི་གསུང་ནས། ཁྱོད་གྲོགས་
དད་པ་ཅན་དང་འགྲོགས་དགོས་པ་ཡིན་ཏེ་གསུངས་པས། གྲོགས་ཀྱིས་ཁོང་གི་དད་པ་
51



ལ་གནོད་པ་མཁྱེན་པར་གདའ ་གསུངས་པ་ལྟར་ཡིན། དེ་ཡང་པོ་ཏོ་བའི་གསུང་ལས།
རྟག་ཏུ་ཡོན་ཏན་གྱི་ངོས་ནས་བསམ་ན་བླ་མ་སོ་སོ་སྐྱེ་བོ་ཡིན་ཡང་དུས་གསུམ་གྱི་སངས་
རྒྱས་ཐམས་ཅད་ཀྱིས་བྱིན་གྱིས་བརླབ་ཏུ་བཏུབ་པ་ཡིན། དེ་ལྟར་མ་བྱས་པར་རྟག་ཏུ་
སྐྱོན་ཤ་སྟག་བྱ་ར་བྱེད་ན། བྱིན་རླབས་མེད་ཀྱི་སྟེང་དུ་ཚེ་རབས་ཐམས་ཅད་དུ་བླ་མ་
དང་མི་འཕྲད། ཚེ་འདི་རང་ལ་ཡང་། མཛེ་བྱུང་ལོ། ཁྲག་ཏུ་སྐྱུགས་ལོ། སྙིང་
རླུང་ལངས་ལོ་ཟེར་བ་ལ་སོགས་མི་འདོད་པ་སྣ་ཚོགས་འབྱུང་བས་ན། ཡོན་ཏན་གྱི་ངོས་
ནས་བལྟ་ཞིང་བསྟེན་པ་གལ་ཆེ་གསུངས་པ་ལྟར། ཡོན་ཏན་སྣ་གཅིག་ཀྱང་མེད་པའི་བླ་
མ་དཀོན་པས་དེས་ན་ཡོན་ཏན་གང་མཐོང་བ་དེ་ཉིད་གཙོ་བོར་བསམ་དགོས་སོ། །དེ་
ལྟར་བླ་མའི་ཡོན་ཏན་ཡང་ཡང་བསམ་ཞིང་གོམས་པས་བླ་མ་ལ་དད་གུས་སྔར་བས་ཇེ་ཆེ་
བྱུང་ན་བྱིན་རླབས་ཞུགས་པའི་རྟགས་གཅིག་ཡིན། དེ་ནས་ཅི་བྱེད་ཐམས་ཅད་བླ་མའི་
དབང་དུ་བཏང་ཞིང་རང་ལ་བདེ་སྐྱིད་སྙན་གྲགས་ཅི་བྱུང་བ་ཐམས་ཅད་བླ་མའི་དྲིན་ཁོ་
ན་ཡིན་སྙམ་པ་ཞིག་བྱུང་ན་ཡང་བྱིན་རླབས་ཞུགས་པའི་རྟགས་གཅིག་ཡིན། དེ་ནས་
སྟོང་ཉིད་རྟོགས་པའི་ལྟ་བ་དང་བྱང་ཆུབ་ཀྱི་སེམས་གཉིས་གསུང་རབ་ཀུན་གྱི་སྙིང་པོ་ཡིན་
པར་གོ་ན་བྱིན་རླབས་ཆེན་པོ་ཞུགས་པའི་རྟགས་ཡིན། དེ་ཡང་བེའུ་བུམ་རྩ་བ་ལས།
ཡོན་ཏན་ཅི་སྐྱེས་བླ་མའི་བྱིན་རླབས། དེ་ལྟར་རྟག་དྲན་བྱིན་རླབས་རབ་འཇུག ཅེས་
པ་ལྟར་ཡིན་པས། དེའི་དོན་ཡང་དེ་ཉིད་ཀྱི་འགྲེལ་བ་ལས། རང་གི་རྒྱུད་ལ་ཡོན་ཏན་
དང་བདེ་སྐྱིད་ཅི་བྱུང་ཡང་། བླ་མའི་བྱིན་རླབས་ལས་བྱུང་བ་ཡིན་པས་བཀའ་དྲིན་ཆེ་
པའི་འདུ་ཤེས་བྱ་དགོས་ཏེ། མཁྱེན་པ་དང་བྱིན་རླབས་ལ་སོགས་པ་དཔག་ཏུ་མེད་པ་ཇོ་
བོ་ལྟ་བུ་ཡིན། དེ་ཡང་ཡིག་འབྲུ་གཅིག་ཀྱང་ཤེས་པ་སྐད་མི་གསུང་བར་ང་ལ་ཡོན་ཏན་
ཅི་ཡང་མེད་གསུང་། འདི་ཙམ་མངའ་བ་ཞུས་ཙ་ན་དེ་བླ་མའི་བཀའ་དྲིན་ཡིན་གསུང་།
ཁམས་པ་ལུང་པའི་ཞལ་ནས། ཁོ་བོའི་ཚོ་བ་ངན་ཕྱིང་འདི་དགེ་བའི་བཤེས་གཉེན་གྱི་
བཀའ་དྲིན་ཡིན་གསུང་སྐད། དེ་ལྟར་ཡོན་ཏན་ཐམས་ཅད་ཡར་བླ་མ་ལ་དཀྲི་ན་བླ་མའི་
བྱིན་རླབས་འཇུག་པས་ཡོན་ཏན་དེ་གོང་ནས་གོང་དུ་འཕེལ་བ་ཡིན་གསུང་། དེ་ལྟར་མ་
བྱས་པར་བླ་མས་བར་དེར་བསྙེལ་བའམ་མི་དགོས་པས་བཞག་པ་ལྟ་བུ་ཞིག་ལ། རང་
གིས་གོ་བ་རྙེད་ན་དེ་ཡང་བླ་མ་ལས་ཐོས་པ་ལ་བརྟེན་ནས་ཤེས་པ་ཡིན་པ་ལ། རང་ཤེས་
52



རབ་ཆེ་བའམ་རང་ལྟ་རྟོག་མཁས་པ་ལས་བྱུང་བ་ཡིན་སྙམ་ནས་ཁེངས་པའི་ཆོས་དེས་ཅི་
ཡང་མི་ཕན། དེ་ཡང་གཞན་ལ་བཤད་ཀྱང་བྱིན་རླབས་མི་འབྱུང་། ཕྱི་མ་ཕན་ཆད་དུ་
ཡང་བླ་མ་དང་མི་འཕྲད། བརྒྱ་ལ་འཕྲད་ཀྱང་བླ་མ་དེའི་ཆོས་ཀྱིས་མི་ཕན་པ་ཞིག་ལས་
མི་འོང་བས། དེ་བས་ན་ཕན་ཡོན་དང་ཉེས་དམིགས་དེ་ལྟར་ཤེས་པར་བྱས་ནས་སྔར་
བསྟན་པ་བཞིན་དུ་ཐམས་ཅད་བླ་མའི་བཀའ་དྲིན་ལས་བྱུང་བར་ཤེས་པར་བྱས་ལ་རྟག་ཏུ་
བསླབ་གསུང་། ཞེས་པའི་དོན་ལ་ཡུན་རིང་བསམ་ནས་གོ་བ་རྙེད་པ་ཞིག་མེད་དུ་མི་
རུང་བར་སེམས་སོ། །འདི་ཡང་མན་ངག་ཅིག་ཡིན་པར་མངོན་ཏེ། བེའུ་བུམ་རྩ་བར།
འདི་ཡང་མན་ངག་རང་གི་རྒྱུད་ལ། ། ཡོན་ཏན་ཅི་སྐྱེས་བླ་མའི་བྱིན་རླབས། ། ཞེས་་་་
གསུངས་པའི་ཕྱིར་རོ། །དེ་ལྟར་ང་རྒྱལ་ཆེ་བའི་རིགས་ལ་ཆོས་མི་འོང་བར། དཔེ་ཆོས་
རིན་ཆེན་སྤུངས་པ་ལས་ཀྱང་གསུང་ སྟེ། རྐ་འགོ་སྨོད། ཅེས་དང༌། དེ་ཉིད་ ཀྱི་
འགྲེལ་བ་ལས། དགེ་བཤེས་སྟོན་ པས། གཞན་ང་རྒྱལ་ཆེ་སེ་བ་གཟིགས་ཙམ་ན།
རྐ་འགོ་མཐོ་ས་ན་ཡུར་བ་སོ་ན་མར་ཆུ་མི་མཆི། ང་རྒྱལ་ཅན་ལ་ཡོན་ཏན་མི་སྐྱེ་གསུང་
སྐད། ཅེས་དང་། དེ་ཉིད་དུ་མདོ་དྲངས་པ་ལས་ཀྱང་། ང་རྒྱལ་བྱང་ཆུབ་གསུམ་ལ་
སྒྲིབ། ང་རྒྱལ་འཕྲལ་དུ་སྡུག་བསྔལ་བསྐྱེད། ། ང་ རྒྱལ་ བཅས་པའི་གང་ཟག་གིས། །
བཤད་སོགས་ཆོས་སྤྱོད་ཅི་བྱས་ཀྱང་། །འབྲས་བུ་ཕྱི་མར་མི་འབྱུང་སྟེ། །དཔེར་ན་དུག་
ལྡན་སྣོད་དག་ཏུ། ། ཁ་ཟས་སྣ་ཚོགས་གཡོས་པ་བཞིན། ། རྒྱུ་ཟད་ངལ་བ་འབྲས་བུ་་་་
མེད། །ཅེས་དང་། དེ་བཞིན་དུ་དཔེ་ཆོས་རིན་ཆེན་སྤུངས་པ་ལས། ང་རྒྱལ་གྱི་ཉེས་
དམིགས་མང་དུ་གསུང་སྟེ། ལྡན་མ་བུར་བུར་ཞེས་དང་། རྔ་དགེ་མཐོང་ཞེས་དང་།
སྦྲུལ་ལ་འོ་མ་ཞེས་སོགས་ལྟར་ང་རྒྱལ་གྱི་ལྒང་བུ་ལ་ཡོན་ཏན་གྱི་ཆུ་མི་ཆགས་ཞེས་པ་ལེགས་
པར་བསམ་པར་བྱ་བ་གནད་དམ་པའོ། །ད་ནི་སྲོག་བསྡོས་བྱས་ནས་བསྟེན་པར་བྱ་བའི་
བླ་མ་དེ་གང་ཞེ་ན། བྱིན་རླབས་གཅིག་ནས་གཅིག་ཏུ་བརྒྱུད་པ་བར་མ་ཆོད་པ་ཇོ་བོའི་
བཀའ་རྒྱུད་འདི་ཡིན་པས། དེ་ཡང་ལུང་རྟོགས་ཀྱི་ཡོན་ཏན་ཆེ་བ་དང་། སློབ་མ་དང་
འབྲེལ་ཡོད་པ་དང་། མངོན་ཤེས་དང་ལྡན་པ་བྱུང་ན་རབ་ཡིན། དེ་འདྲ་མ་བྱུང་ན་མ་
མཐའ་ཚེ་འདི་བས་ཕྱི་མ་གལ་ཆེ་ཟེར་བ་གཅིག་ལ་མི་བསྟེན་པའི་ཐབས་མེད་ཅེས་གསུངས་
པ་ལྟར་དེ་ལྟ་བུ་ཞིག་དགོས། དེའི་ཚེ་བླ་མ་དང་ཐག་ཉེ་རིང་རན་པར་བྱས་ནས་རྒྱུན་



རིང་དུ་བསྟེན་དགོས། ཆོས་ཀྱང་རྒྱུན་དུ་ཉན་དགོས་ཏེ། སེམས་དཔའ་ཆེན་པོ་གཞོན་
ནུ་རྒྱལ་མཆོག་གི་ལམ་རིམ་ལས། བླ་མའི་མན་ངག་ཐམས་ཅད་མ་ལུས་པར་ཤེས་སྙམ་
ཡང་ད་དུང་བརྒྱ་ཚར་སྟོང་ཚར་ཞུས་པས། ཐེབས་རེ་དང་ཐེབས་རེ་ལ་མི་འདྲ་བར་བློ་
ལ་བོགས་མི་ཡོང་བ་མི་སྲིད། ཅེས་གསུངས་པས། ཆོས་གཅིག་ཡིན་ཡང་བླ་མ་གཅིག་
ལས་ཡང་དང་ཡང་དུ་ཐོས་ན་བྱིན་རླབས་ཡོད་པ་མྱོང་གྲུབ་ཀྱང་ཡོད། གཞན་ཡང་པོ་ཏོ་
བའི་གསུང་ལས། དགེ་བའི་བཤེས་གཉེན་གུས་པའི་སྒོ་ནས་ བསྟེན་ ཅིང་རྟག་ ཏུ་་་་་
འགྲོགས་པའི་སྨོན་ལམ་གདབ། འདས་ན་འདས་མཆོད་ཚུན་ཆད་བྱེད་ཅིང་སྨོན་ལམ་
བཏབ་ན། ཚེ་ཕྱི་ མ་ ལ་ མཇལ་ བའི་ རྒྱུ་ཡིན་ པས་དེ་ལྟར་བྱེད་ དགོས་ ཞེས་ གསུངས།
ཡང་དེ་ཉིད་ཀྱི་ཞལ་ནས། འབྲོམ་རྒད་པོ་དེའི་ཤིང་ལན་བཅུ་དགུ་བྱས། སྐྱེ་བ་ཕྱི་མ་ལ་
མཇལ་དུ་རེ་བ་ཡིན་གསུང༌། དགེ་བཤེས་ཤར་བའི་ཞལ་ནས། འདུས་བྱས་ཀྱི་དགེ་བ་
ལ་དགེ་བའི་བཤེས་གཉེན་ལ་འདས་མཆོད་བྱས་པ་བསོད་ནམས་ཆེ། ཞེས་དང་། དེ་
ལྟར་བྱས་ན་ཚེ་རབས་ཐམས་ཅད་དུ་བླ་མའི་གདུལ་བྱར་འགྱུར་བ་དང་། ཚེ་འདིའི་འོག་
རོལ་ཏུ་བླ་མ་དང་མཇལ་བར་འགྱུར་བ་ད་། བླ་མ་ལ་མ་གུས་པའི་ལས་རྣམས་འཛད་
པར་འགྱུར་བ་ལ་སོགས་པའི་ ཕན་ཡོན་དྲུག་གསུངས་སོ། །དེ་བཞིན་དུ་བླ་མའི་འདྲ་སྐུ་
བཞེངས་པའི་ཐུན་ཡོན་ནི། ཨ་ཏི་བཀོད་པའི་རྒྱུད་ལས། གསེར་དངུལ་ལ་སོགས་རྒྱུ་
ལས་ནི། ། སངས་རྒྱས་དཔག་ཏུ་མེད་པ་ཡི། ། སྐུ་གཟུགས་གྲངས་མེད་བྱས་པ་བས། །བླ་
མའི་སྐུ་འབག་སུས་བྲིས་པ། །འདི་ནི་བསོད་ནམས་ཁྱད་པར་འཕགས། །ཞེས་སོ། །ཡང་
བླ་མ་དྲན་བཞིན་དུ་འཆི་ན། འཕོ་བའི་མཆོག་ཏུ་ཡང་འགྱུར་ཏེ། ཀྲི་ཡ་དཔུང་བཟང་
གི་རྒྱུད་ལས། སྐྱེས་བུ་གང་ཞིག་འཆི་བའི་ཚེ། །བླ་མ་སྐད་ཅིག་དྲན་གྱུར་ན། ། འཕོ་བ་
རྣམས་ཀྱི་མཆོག་ཏུ་འགྱུར། ། སྐྱེས་བུ་འདི་ནི་མངོན་སངས་རྒྱས། ། ཞེས་སོ། །བླ་མ་ལ་
དད་པ་ཡོད་པའི་མི་དེ་ལ་གནོད་པ་གང་གིས་ཀྱང་མི་ཚུགས་ཏེ། བེའུ་བུམ་སྔོན་པོའི་
འགྲེལ་བ་ལས། གནོད་པ་མི་ཚུགས་པའི་གང་ཟག་ལྔ་གསུངས་པའི་གཅིག་ནི་བླ་མ་ལ་
དད་པ་ཡོད་པའི་གང་ཟག་དེ་ཡིན་པའི་ཕྱིར་རོ། །དེའི་རྒྱུ་མཚན་ཡང་ཡོད་དེ། དེ་ཉིད་
ལས། སྤྱིར་བགེགས་རིགས་སྟོང་ཕྲག་བརྒྱད་ཅུ་ལ་སོ་སོར་རང་རང་གི་སྲོག་སྔགས་རེ་རེ་
ཡོད་པ་ལས་ ཐམས་ ཅད་ཀྱི་སྲོག་སྔགས་ལྟ་བུ་ནི། བླ་མ་ལ་དད་པ་བསྒོམ་པ་དེ་ཡིན་
54



གསུང་། སྨྱུག་རུམ་པའི་ཞལ་ནས། འཇིག་རྟེན་ལས་འདས་པས་ང་ལ་གནོད་པ་མི་
བྱེད། འཇིག་རྟེན་པས་ནི་ང་ལ་མི་ཚུགས་གསུང་སྟེ། བླ་མ་ལ་དད་གུས་ཡོད་པའི་ཕན་
ཡོན་ཡིན་གསུང་ངོ་། །དེ་ལྟར་བླ་མ་དྲན་པ་དང་བསྒོམས་པ་དང་དད་པ་བྱས་པའི་ཕན་
ཡོན་བསམ་གྱིས་མི་ཁྱབ་བརྗོད་ཀྱིས་མི་ལང་བ་ཡོད་པ་ལས། འདིར་བེའུ་བུམ་རྩ་འགྲེལ་
དང་། དཔེ་ཆོས་རྩ་འགྲེལ་ལས་ཅུང་ཟད་ཅིག་ཁ་བསྐང་ཞིང་། གཞན་ཕལ་ཆེ་བ་ཛ་ཡ་
པཎྜི་ཏའི་གསན་ཡིག་དུམ་པ་དང་པོར་བླ་མ་བསྟེན་པའི་སྐོར་ཤོག་བུ་བཞི་བཅུ་ཙམ་འདུག་
པ་ལས་འདིར་རིགས་རིམ་བསྡུས་པ་བྲིས་པ་ཡིན་པས། དེས་ན་གོང་དུ་སྨོས་པའི་བླ་མ་
མང་པོ་དང༌། ལུང་སྣ་ཚོགས་དྲངས་པ་རྣམས་གསན་ཡིག་དེ་ཉིད་དུ་བྱུང་བ་ཇི་བཞིན་
བྲིས་པ་ཡིན་གྱི། གཞུང་དེ་དག་ཁོ་བོས་མཐོང་བ་ནི་མ་ཡིན་ནོ། །མདོར་ན་ལམ་རིམ་
ཆེན་མོ་ལས། སྙིང་ཐག་པ་ནས་ཆོས་ཤིག་བྱེད་ན་ནི་མ་ནོར་པར་འཁྲིད་པའི་བཤེས་
གཉེན་དམ་པ་ལ་རྒྱུན་རིང་དུ་བསྟེན་དགོས། དེའི་ཚེ་ན་མཚོད་ཁ་བའི་ཞལ་ནས། བླ་
མ་བསྟེན་ཏོ་ཙ་ན་སྤངས་དོགས་ཡོད་དོ་ གསུངས་ པ་ལྟར། བསྟེན་ཚུལ་མ་ཤེས་ པར་
བསྟེན་ན་ནི་ཁེ་མི་ཐོན་པར་གྱོང་འབྱུང་བས། བཤེས་གཉེན་བསྟེན་པའི་ཆོས་སྐོར་འདི།
རྣམས་ནི་གང་ལས་ཀྱང་གལ་ཆེ་བ་གཏན་གྱི་འདུན་མའི་རྩ་བར་སྣང་བས། ཞེས་རང་ལ་
ལམ་ཡོངས་རྫོགས་སྟོན་པའི་དགེ་བའི་བཤེས་གཉེན་ཚུལ་བཞིན་དུ་བསྟེན་པ་ནི་གང་ལས་
ཀྱང་གལ་ཆེ་བར་གསུངས་ཤིང༌། དེ་ལྟར་ཡིན་པའི་རྒྱུ་མཚན་ཡང་། རིན་པོ་ཆེ་གསུམ་
གྱི་གཏམ་གྱི་སྦྱོར་བ་ལས། དེ་ལྟར་རིན་ཆེན་རྣམ་པ་གསུམ་གའི་ཡང་། ། རྩ་བ་དམ་པ་
ཐེག་མཆོག་དགེ་བའི་བཤེས། །འདིས་མ་ཟིན་ན་སྐྱེ་བ་དུ་མར་ཡང་། །ངལ་བརྒྱས་འབད་
ཀྱང་རྟོགས་པར་མི་འགྱུར་བ། །བཤེས་དེས་ཟིན་ན་ཚེ་གཅིག་ཉིད་ལ་ཡང་། ། བདེ་བླག་
ཉིད་དུ་ངེས་པ་སྟེར་བའི་ཕྱིར། །ཚེ་རབས་ཀུན་ཏུ་བཤེས་གཉེན་དམ་པ་ཡིས། །རྗེས་སུ་
འཛིན་དང་ཟིན་པའི་ཐབས་ལ་འབད། །ཅེས་གསུངས་པ་ལྟར་ཡིན་པས་འདི་ཙམ་ལ་གོ་
བ་ཆགས་ནའང་དོན་ ཐམས་ ཅད་འདུ་ འདུག་པས། རྗེ་རིན་པོ་ཆེའི་ལེགས་བཤད་་་་
ཐམས་ཅད་ནུས་ཅན་དུ་ཡང་གོ་བར་འགྱུར་རོ། ། དེས་བཤེས་གཉེན་བསྟེན་ཚུལ་སོང་།
དལ་འབྱོར་རྙེད་དཀའ་ནི། ཕལ་ཆེར་གྱི་བསམ་པ་ལ། ཚེ་འདིའི་འོག་ཏུ་མི་ལུས་ཞིག་
ཐོབ་ནས་བསྟན་པ་དང་མཇལ་འགྲོ་སྙམ་པ་ནི་འཁྲུལ་བ་ཡིན་ཏེ། ཤེལ་གྱི་རྩིག་ངོས་ལ་
55



སྲན་མ་དང་། ཁབ་རྩེར་ཡུངས་ཀར་གཏོར་བ་སོགས་ཀྱི་དཔེ་ལ་བསམ་ན་དཀོན་པར་
སྣང་བས། དེས་ན་མི་ལུས་མི་ཐོབ་པར་ཐག་བཅད་པའི་ཚུལ་དུ་བསམ་ན་ཆོས་ཀྱི་བསྐུལ་
མར་འགྲོ་ཚབས་ཆེ་བས། དེ་ལྟ་ན་བེའུ་བུམ་སྔོན་པའི་འགྲེལ་བ་ལས། དེ་ཐམས་ཅད་
ད་རེས་ལ་རག་ལས་ཏེ། དཔེར་ན་ཕན་ཡུལ་གྱི་ཕུ་བ་ཅིག་གིས། གཙང་དུ་ཕྱིན་པ་
དང་། གཞན་གཙང་པ་རྣམས་གླུ་ལེན་པའི་ངག་ལས། ང་ཁ་ན་ཕན་ཡུལ་རྒྱུ་ཕུ་ལོ་སྟེང་
གི་བུ་ཅིག་ཏུ་སྐྱེས་ན་གསེར་གྱི་རི་ལ་བརྐོས་ལ། ཕྱུག་པོ་ཅིག་ཀ་བྱ་རྒྱུ་ཨང་ཟེར་བ་ཐོས་
པས། ང་དེ་ཚོ་བྱར་ཡོད་ན་གསེར་མི་བརྐོ་བར་འདིར་ཅི་ལ་སྟོད་སྙམ་ནས། མར་ལ་
འོངས་ ནས་ གསེར་བརྐོས་ལོ། ། དཔེ་དེ་བཞིན་དུ་ ད་རེས་སློབ་དཔོན་ཀླུ་སྒྲུབ་ཀྱིས་་་་་
མཛདཔའི་སྨོན་ལམ་ནས། མ་སྐྱེ་ཟེར་བ་ཚོ་དང་ནི་བྲལ། སྐྱེ་བར་ཤོག་ཟེར་བ་རྣམས་
ཀྱི་ སྟེང་དུ་ད་རེས་ཕྱིན་ནས་འདུག་པས། ད་ཅིའི་ཕྱིར་དོན་མེད་པར་ སྡོད་སྙམ་དུ་་
བསམས་ལ་རང་བསྐུལ་དགོས། ཞེས་གསུངས་པ་ལྟར་བསམ་པར་བྱའོ། །འཆི་བ་མི་
རྟག་པ་བསམ་ཚུལ་ནི། ད་གཟོད་མཐར་འཆི་བ་ཞིག་འོང་སྙམ་པ་ ཀུན་ལ་ཡོད་མོད་
ཀྱང་། དེ་བརྗེད་ནས་དེ་རིང་རང་མི་འཆི་སྙམ་དུ་ཚེ་འདིར་ སྡོད་རིང་གི་ཐབས་ལ་
འབད་པ་ནི། རྒུད་པ་ཀུན་གྱི་སྒོ་ཡིན་པས་དེ་དགག་དགོས་པ་ཡིན། དགེ་བཤེས་ཕུ་
ཆུང་བས་བྱིས་པ་ཙ་ན་ འཆི་ བ་ དྲན་ པས་བློ་མ་བདེ་ནས་ མ་ལ་ དྲིས་པས། མ་ན་རེ།
འཇིགས་མི་དགོས་བརྗེད་ནས་འགྲོ་བ་ཡིན། ཞེས་པ་ལྟར་འོ་ཅག་རྣམས་དེ་བཞིན་དུ་
སོང་ནས་འཆི་རྒྱུ་ཤེས་ཀྱང་། དེ་བརྗེད་ནས་འཆི་གྲབས་མ་བྱས་པས་ལན་པ་ཡིན་པས།
དེ་རིང་རང་ཡང་མི་འཆི་བའི་ངེས་པ་མེད་སྙམ་ནས་དགེ་བ་ལ་འབུངས་དགོས་པ་ཡིན།
ངན་འགྲོའི་སྡུག་བསྔལ་བསམ་ཚུལ་ནི། བདག་ལྟ་བུས་ལྕེ་བརྒྱ་སྤྲུལ་ནས་བཤད་ཀྱང་
ལམ་རིམ་ཆེ་ཆུང་དུ་གསུངས་པ་ལས་ལྷག་པ་ཞིག་སྨྲ་རྒྱུ་མི་རྙེད་པས་དེར་བལྟ་བར་བྱའོ། །
དེ་ལྟར་ངན་འགྲོའི་སྡུག་བསྔལ་ལས་འཇིགས་ནས་སྐྱབས་འགྲོ་བྱེད་ཚུལ་ནི། ད་ངེས་
པར་འཆི། འཆི་བའི་འོག་ཏུ་མེད་དེ་མི་འགྲོ་བར་ངན་འགྲོར་སྐྱེ་ན་ ཅི་ དྲག་སྙམ་དུ་
འཇིགས་པའི་སྒོ་ནས། ལེགས་ཉེས་ཅི་བྱུང་ཡང་བླ་མ་དཀོན་མཆོག་གསུམ་ཁྱེད་མཁྱེན་
ནོ་སྙམ་དུ་བློ་ལིངས་ཀྱིས་བཀལ་ཏེ། སྐྱབས་འགྲོ་ལ་འབད་ན་མི་སྐྱོབ་པ་མི་སྲིད་ཅིང༌།
བསྐྱེད་རྫོགས་ཟབ་མོ་བསྒོམས་པ་དང་ཕན་ཡོན་མཚུངས་པའི་ཉམས་ལེན་ཆེ་ཤོས་ཀྱང་
56



ཡིན་ཏེ། དགྱེར་སྒོམ་གཞོན་ནུ་གྲགས་ཀྱི་ཐུགས་སྲས་འགྲོ་མགོན་སངས་རྒྱས་དབོན་གྱི་
ཞལ་ནས། མདོར་ན་འཆི་བ་མི་རྟག་པ། ། བདག་གི་རྒྱུད་ལ་མ་སྐྱེས་ན། ། གསང་བ་
འདུས་པ་མི་ཟབ་སྟེ། །འཆི་བ་རྒྱུད་ལ་སྐྱེས་པའི་ཚེ། ། སྐྱབས་འགྲོའི་ཚིག་གསུམ་ཟབ་པ་
ཡིན། །ཞེས་གསུངས་པས་སོ། །ལས་འབྲས་ལ་ཡིད་ཆེས་ཚུལ་ནི། མདོར་ན་རང་གིས་
དགེ་བ་ཅི་བྱེད་ཀྱང་། དེའི་འབྲས་བུ་ཡོད་ཐག་ཆོད་ཡིན་སྙམ་དུ་ཡིད་ཆེས་པ་གལ་ཆེ།
འོ་ཅག་རྣམས་ཕྱག་བསྐོར་བསགས་ཀྱང་དེས་ཀྱང་ཨེ་ཐུབ། དེ་བཞིན་དུ་མི་དགེ་བཅུ་
རགས་རིམ་ སྤོང་བ་དང་། ཚུལ་ཁྲིམས་སྣ་ གཅིག་བསྲུངས་ པ་ སོགས་ཀྱང་བྱས་མོད།
དེས་ཅང་ཨེ་ཐུབ་སྙམ་དུ་རང་གིས་དགེ་བ་བྱས་ཚད་རྩིས་ཆུང་ངུ་བཏང་ནས། འཆི་བའི་
འོག་ཏུ་དེ་ཙམ་གྱིས་སྐྱོབ་ཨེ་ནུས་གང་འདྲ་ཡིན་སྙམ་དུ་ཐེ་ཚོམ་པ་མི་རིགས་པས། དགེ་
བ་དེ་དང་དེ་བྱས་པས་ངེས་པར་སྐྱོབ་ཐུབ་པར་ཡིད་ཆེས་དགོས་པ་ཡིན་ཏེ། པོ་ཏོ་བའི་
མན་ངག་དཔེ་ཆོས་རིན་ཆེན་སྤུངས་པའི་རྣམ་བཤད་བཙུན་པ་ཤེས་རབ་རྡོ་རྗེས་མཛད་པ་
ལས། དབུས་སུ་རྒན་མོ་གཅིག་གིས། མོ་རང་གི་ཚོད་ཐལ་གྱི་ཁ་ནས་བཏོགས་ནས།
ཚོགས་གསོག་ཅིག་བྱས་པས། དགེ་བཤེས་པས། ཚོགས་བསགས་པའི་དགེ་བའི་རྩ་བ་
འདི་ སེམས་ཅན་ ཐམས་ ཅད་ཀྱི་དོན་དུ་བསྔོ་བར་བྱའོ་གསུངས་པས། རྒན་མོ་ན་རེ།
ཨ་ཙ་མ། རྒན་མོས་དཀའ་ལས་དེ་ཙམ་བྱས་པའི་དགེ་བའི་རྩ་བ་སེམས་ཅན་གྱི་དོན་དུ་
བསྔོ་རྒྱུ་ག་ན་མཆིས། རྒན་མོ་རང་གི་དོན་དུ་བསྔོ་བར་ཞུ་ཟེར་རོ། །དེ་རྒན་མོ་སྡུག་མ་
བློ་ཆུང་བ་ཡིན། འོན་ཀྱང་དགེ་བ་ལ་རྩིས་ཆེ་བ་དེ་ཡང་། ལས་རྒྱུ་འབྲས་ལ་ཡིད་ཆེས་
པའི་རྟགས་ཡིན་གསུང་། ཞེས་གསུངས་པ་ལྟར་དགེ་བ་ཅི་བྱས་ཀྱང་འབྲས་བུ་ཡོད་པར་
ཡིད་ཆེས་ པ་ ནི་གནད་ཤིན་ཏུ་ཆེ་བས། རྒྱལ་བའི་ཡོངས་འཛིན་ རིན་ པོ་ཆེས་ཀྱང་།
ལམ་རིམ་གསུང་བཤད་ཀྱི་སྐབས་སུ་གོང་གི་ལུང་དེ་དྲངས་ནས། རང་རེ་ཆོས་དགེ་བ་ལ་
ཡིད་ཆེས་ཚུལ་ནི། རྒན་མོ་དེའི་ཚོད་དུའང་མི་སྣང་བ། དེ་འདྲ་གཏན་ནས་མི་རུང་
ཞེས་ ནན་ ཏན་ དུ་ གསུང་ བར་ གདའ། འཁོར་ བའི་ ཉེས་ དམིགས་ བསམ་ ཚུལ་ ནི།
འཁོར་བ་ཡིན་ཚད་སྡུག་བསྔལ་གྱི་རང་བཞིན་དུ་ཤེས་དགོས་ཤིང་། དེ་ཡང་རྣམ་འགྲེལ་
ལས། དེ་ཕྱིར་མི་རྟག་ལས་སྡུག་བསྔལ། ། སྡུག་བསྔལ་ལས་ནི་བདག་མེད་གསུང་། །
ཞེས་པ་ལྟར་མི་རྟག་པའི་རྟགས་ལས་སྡུག་བསྔལ་གྱི་རང་བཞིན་དུ་བསྒྲུབ་དགོས་པ་ཡིན་
57



མོད། དེའི་ཚུལ་ཇི་ལྟར་བསམས་ཀྱང་བློ་ལ་སྤུ་ཙམ་ཡང་འཆར་རྒྱུ་མི་འདུག་ལ། གལ་
ཏེ་འདིའི་སྡུག་བསྔལ་ནི། སྤྱིར་སྡུག་བསྔལ་ཙམ་མ་ཡིན་པར་ཁྱབ་པ་འདུ་བྱེད་ཀྱི་སྡུག་
བསྔལ་ཡིན་ཏེ། དེ་ཉིད་ལས། འདུ་བྱེད་སྡུག་བསྔལ་ལ་དགོངས་ནས། །སྡུག་བསྔལ་
བསྒོམ་པོར་གསུངས་པ་ཡིན། ། ཞེས་གསུངས་པས་སོ་ཞེ་ན། དེ་བདེན་མོད། འདི་
ཡང་མི་རྟག་པའི་རྟགས་ལས་སྡུག་བསྔལ་བར་བསྒྲུབ་ཚུལ་སྔ་མ་ལས་ཀྱང་ཉིས་འགྱུར་དུ་
དཀའ་བར་སྣང་བས། བདག་གིས་ནི་གནས་འདི་བ་ཅི་ཙམ་དཔྱད་ཀྱང་ལེགས་བཤད་
ཀྱི་ཉི་མ་ལྟ་ཞོག ཉེས་བཤད་སྐྱ་རེངས་ཀྱི་སྣང་བ་ཙམ་ཡང་འབྱིན་པའི་ནུས་པ་ཕྲ་བས།
དེས་ན་བློ་གྲོས་དང་ལྡན་པ་དག་གིས་ལེགས་བཤད་ཀྱི་ཉི་མ་གསར་བའི་སྣང་བས་ཐུབ་
བསྟན་གླིང་བཞིའི་མུན་པ་བསལ་བར་མཛོད་ཅེས་གསོལ་བ་འདེབས་སོ། །འདི་ཡན་སྔོན་
འགྲོ་རྟེན་གྱི་ཆོས་སྐོར་རགས་རིམ་བཤད་པའི་ཁུལ་ལོ། །
གཉིས་པ་དངོས་གཞི་བྱང་ཆུབ་སེམས་སྦྱང་བ་ལ། དོན་དམ་བྱང་ཆུབ་ཀྱི་སེམས་
སྦྱང་བ་དང་། ཀུན་རྫོབ་བྱང་ཆུབ་ཀྱི་སེམས་སྦྱང་བ་གཉིས། དང་པོ་ལ་ཡང་བཀའ་
གདམས་རྙིང་མའི་བཤད་ཚུལ་དང་། བཀའ་གདམས་གསར་མའི་བཤད་ཚུལ་གཉིས་
ལས། དང་པོ་ནི། རྒྱལ་སྲས་ཐོགས་མེད་བཟང་པོའི་གསུང་དང་། བློ་སྦྱོང་སྙན་
བརྒྱུད་ཆེན་མོ་དང་། ལེགས་བཤད་ཀུན་འདུས་རྣམས་སུ་གསུངས་པ་ལྟར་ན། ཆོས་
རྣམས་རྨི་ལམ་ལྟ་བུར་བསམ། །ཞེས་པ་ནི། གཟུང་བའི་ཡུལ་རྣམས་ཕྱི་རོལ་དོན་དུ་མ་
གྲུབ་པའི་དོན་དང༌། མ་སྐྱེས་རིག་པའི་གཤིས་ལ་དཔྱད། ། ཅེས་པ་ནི། སེམས་ཀྱི་
གཤིས་ཏེ་གནས་ལུགས་ལ་དཔྱད་ན། གཟོད་མ་ནས་མྱ་ངན་ལས་འདས་པས་མ་སྐྱེས་པ་
དང་། ཡེ་ནས་ངོས་བཟུང་ ཐམས་ ཅད་དང་བྲལ་བས་བརྟག་དཀའ་བའི་དོན་དང་།
གཉེན་པོ་ཉིད་ཀྱང་རང་སར་གྲོལ། ། ཞེས་པ་ནི། སྣང་བ་ཡུལ་ཉིད་སེམས་ལས་ལོགས་
སུ་མེད་པས་ཕྱི་རོལ་དོན་དུ་མ་གྲུབ་ཀྱང་། འཛིན་པ་སེམས་ཉིད་ཅིའི་ཕྱིར་གཉེན་པོ་མ་
ཡིན་ཞེ་ན། སེམས་ཀྱི་ངོ་བོ་ལ་བལྟས་ན། དེ་མ་ཐག་ཏུ་རང་སར་གྲོལ་ཏེ་རང་བཞིན་
གྱིས་མ་སྐྱེས་པ་དང་། མ་འགགས་པ་དང་། རང་བཞིན་གྱིས་ཡོངས་སུ་མྱ་ངན་ལས་
འདས་པའི་དོན་དང༌། ལམ་གྱི་ངོ་བོ་ཀུན་གཞིའི་ངང་ལ་གཞག ཅེས་པ་ནི། ཀུན་
གཞི་ནི་ཡོངས་གྲགས་ལྟར་དང་། སེམས་ཀྱི་གནས་ལུགས་གཤིས་ཅིར་ཡང་མ་གྲུབ་པ་ལ་
58



བློས་ཅིར་ཡང་མི་འཛིན་པར་རྟོག་མེད་ཀྱི་ངང་ལ་ཞོག་ཅེས་པའི་དོན་དུ་མངོན་ལ། དེ་
དག་གི་དོན་མདོར་དྲིལ་ན། སེམས་ངོ་སྤྲོད་པའི་ཚུལ་ཡིན་འདྲ་ཞིང་། འདི་ནི་རྗེ་རིན་
པོ་ཆེའི་དགོངས་པ་རྨ་མེད་པ་ཡང་ཡིན་ཏེ། ལམ་རིམ་ཆུང་བ་ལས། གཞན་ཡང་ཉན་
ས་ལས། མཚན་མ་ཐམས་ཅད་ལ་མི་ཕྱོགས་ཤིང་རྣམ་པར་གཡེང་བ་མེད་པར་བྱ་བའི་
ཕྱིར་དང་པོ་ནས་ཉེ་བར་གཏོད་པས་ནི་དྲན་པ་མེད་ཅིང་ཡིད་ལ་བྱེད་པ་མེད་པར་བྱེད་
དོ། །ཞེས་པ་ནས། མཐར་མཉམ་པར་བཞག་པ་ན་གཟུགས་སྒྲ་སོགས་ཀྱི་མཚན་མ་མི་
འཆར་བར་སེམས་རིག་ཅིང་། གསལ་བ་དང་བདེ་སིང་ངེ་བ་ཙམ་གྱི་རྣམ་པ་འབའ་ཞིག་
འཆར་རོ། །དེ་ནས་རྣམ་རྟོག་མེད་པར་འགྱུར་ཚུལ་ནི་ཞེས་སོགས་དང་། ཡང་དེ་ཉིད་
ལས། དེས་ན་དྲན་པ་དང་ཡིད་ལ་མི་བྱེད་པའི་སྒོམ་ལ། བློས་མ་བཅོས་པ་དང་འཛིན་
མེད་དུ་མིང་བཏགས་པའི་བདེ་གསལ་མི་རྟོག་པ་ལ་ནི། དེ་ཁོ་ན་ཉིད་ཀྱི་དོན་ལ་མཉམ་
པར་བཞག་པའི་སྟོང་ཉིད་ཀྱི་སྒོམ་ཡིན་མིན་གཉིས་ཡོད་པས་ལེགས་པར་ཕྱེད་པ་ཤིན་ཏུ་
གལ་ཆེ་སྟེ། ཞེས་གསུངས་པའི་ཕྱིར། གཞུང་འདིས་ཅི་ཡང་ཡིད་ལ་མི་བྱེད་པའི་སྒོམ་
ལ་སྟོང་ཉིད་སྒོམ་ཚུལ་ཞིག་ཡོད་པར་བསྟན་པ་ཤིན་ཏུ་གསལ་ཞིང་། དེར་མ་ཟད་སེམས་
ངོ་སྤྲོད་པའི་ཚུལ་འདིའི་སྒོ་ནས་འཁྲིད་ན་ཕན་ཆེ་བ་ཡང་ཡིན་ཏེ། པཎ་ཆེན་བློ་བཟང་
དཔལ་ལྡན་ཡེ་ཤེས་ཀྱིས་རབ་འབྱམས་པ་ངག་དབང་ཚུལ་ཁྲིམས་ཀྱི་དྲིས་ལན་དུ་སྩལ་པ་
ལས། སེམས་གསལ་ཞིང་རིག་པ་ངོ་སྤྲོད་པ་འདི་ཡང་། རྗེ་རྒྱལ་བ་གཉིས་པའི་ལམ་
རིམ་ཆུང་བའི་དགོངས་པ་རྨ་མེད་པ་ཡིན་པས་ཚུལ་དེ་ཉིད་ལ་མོས་པའི་གང་ཟག་ལས་
དང་པོ་བ་རྣམས་ལ་ངེས་པར་བསྟན་དུ་རུང་། ཞེས་གསུངས་པས་སོ། །དེའི་ཕྱིར་བོད་
སྔ་རབས་པས་ཞི་ལྷག་བསྒོམ་ཚུལ་གྱི་ཐ་སྙད་བྱས་ཚད་ཕྱི་རོལ་པ་དང་བོན་གྱི་ལུགས་དང་
མཚུངས་པར་གོ་ན་ཆོས་སྤོང་གི་ལས་མི་བཟད་པ་གསོག་ཉེན་ཡང་ཡོད་པ་ནི། བེའུ་བུམ་
སྔོན་པོའི་འགྲེལ་བ་ལྷ་འབྲི་སྒང་བས་མཛད་པ་ལས། དགེ་བཤེས་སྤྱན་སྔ་བས་པོ་ཏོ་བ་
ལ། ཆོས་དང་ཆོས་མ་ཡིན་པའི་ཁྱད་པར་གྱི་བེའུ་བུམ་ཅིག་བསྐུར་ནས། གཅིག་གིས་
པོ་ཏོ་བའི་སྤྱན་སྔར་བཀླགས་པས། པོ་ཏོ་བའི་ཞལ་ནས། དེ་འདིར་ཁྱོགས་དང་
གསུངས་ནས་གཟིགས་ཏེ། བག་ཏུ་སྦས་ནས་འདི་ནི་འདི་ཁོ་ན་ཙུག་བྱར་བཏུབ་སྟེ་མི་
འོང་། ངས་ནི་ཕུར་ཚོ་བ་ལ་ཆོས་མིན་ཟེར་མི་ནུས། ཨ་ མ་ན་སི ལ་ཡང་ཆོས་མིན་



ཟེར་མི་ནུས་ཏེ། ཨ་མ་ན་སི༔ བྱ་བ་ཡིད་ལ་མི་བྱེད་པ་ལ་བྱ་བ་ཡིན་ཏེ། ཆོས་བཟང་པོ་
ཡང་དག་པ་ཡིན། གང་ཟག་དེ་ལྟ་བུ་ལ་ཞུགས་མ་རན་པ་རྣམས་ཀྱིས་ཞུགས་པས་ལན་
པ་ཡིན་ཏེ། དཔེར་ན་སྤྱོད་པ་བྱ་མ་རན་པར་བྱས་པས་སྤྱོད་པ་བ་ནག་པོའི་གཏམ་རྒྱུད་
དང་འདྲ་བ་ཡིན་གསུང་། ཞེས་གསུངས་པ་ལྟར་རོ། ། དེ་དག་ནི་བཀའ་གདམས་རྙིང་
མ་དང༌། བོད་སྔ་མ་དག་གི་བཤད་ཚུལ་དང་སྒོ་བསྟུན་པ་ཡིན་ལ། དེར་མ་ཟད།
ལམ་གྱི་ངོ་བོ་ཀུན་གཞིའི་ངང་ལ་གཞག ཅེས་པ་ལྟར་སེམས་ཙམ་པ་གཞིར་བཞག་བྱས་
ནས་འཆད་པའི་དབང་དུ་བྱས་ན། ཆོས་རྣམས་རྨི་ལམ་ལྟ་བུར་བསམ། ། ཞེས་པ་ནི།
སྣང་བ་ཡུལ་ཕྱི་རོལ་དོན་དུ་མ་གྲུབ་པ་དང༌། མ་སྐྱེས་རིག་པའི་གཤིས་ལ་དཔྱད། །ཅེས་
པ་ནི། འཛིན་པ་སེམས་ཉིད་རང་བཞིན་གྱིས་གྲུབ་པ་དང༌། གཉེན་པོ་ཉིད་ཀྱང་རང་
སར་གྲོལ། །ཞེས་པ་ནི། འཛིན་པ་སེམས་ཉིད་ཀྱང་རང་སྣང་བའི་རང་རིག་གི་ངང་དུ་
ཟད་དོ་ཞེས་པའི་དོན་དུ་བཀྲལ་ཀྱང་རུང་བར་ཁོ་བོས་སེམས་སོ། །
གཉིས་པ་བཀའ་གདམས་གསར་མའི་བཤད་ཚུལ་ནི། ཧོར་ སྟོན་ ནམ་ མཁའ་་
དཔལ་དང༌། རྒྱལ་བ་དགེ་འདུན་གྲུབ་དང་། རྒྱུད་ཆེན་དཀོན་མཆོག་རྒྱལ་མཚན་
སོགས་ཀྱི་བློ་སྦྱོང་ལྟར་བསླབ་པར་བྱའོ། ། ཁྱད་པར་དུ་བློ་སྦྱོང་ཉི་མའི་འོད་ཟེར་འདི་ལ།
བདག་གི་བླ་མ་ཀུན་སྤངས་སེམས་དཔའ་ཆེན་པོ་ཀློང་རྡོལ་བླ་མ་རིན་པོ་ཆེ་ཉིད་ནས།
བློ་སྦྱོང་འདི་ཤིན་ཏུ་བཟང་ཞེས་ཡང་ཡང་བསྔགས་པ་མཛད་པ་བདག་གིས་དངོས་སུ་ཐོས་
ཤིང་། དེར་མ་ཟད་སྐུ་གཤེགས་ཁར་ཉེ་བ་ནི་གསུང་ལས། ད་མདོ་ཕྱོགས་ནས་བློ་སྦྱོང་
ཉི་མའི་འོད་ཟེར་དང༌། སྔགས་ནས་ནཱ་རོ་ཆོས་དྲུག་གཉིས་མེད་ཀ་མེད་རེད་གསུངས་པ་
རྣམ་ཐར་དུ་གསལ་བ་ལྟར་ན། བྱིན་རླབས་ཀྱི་ཚན་ཁ་ཡང་ཆེ་བར་མངོན་མོད། འོན་
ཀྱང་འདིའི་པར་རྙིང་ཡི་གེ་མི་གསལ་ཞིང་མ་དག་པར་སོང་གཤིས་ཁྱབ་གདལ་དུ་དར་མ་
ཐུབ་ པས། དེས་ན་རྗེ་ བླ་ མའི་ བསྟན་ པ་ ལ་ ཞབས་ འདེགས་ ཞུ་འདོད་ པ་དག་གིས།
དཔེ་དག་པ་ཞིག་དང་བསྡུར་ནས་པར་གསར་བཞེངས་ངོས་ཆོས་རྒྱུན་སྤེལ་བར་མཛོད་
ཅེས་བདག་གིས་གསོལ་བ་འདེབས་ལགས་ན། ཅིས་ཀྱང་ནས་ཐུགས་ལ་འདོགས་པར་
འཚལ། དེ་ཡང་བཀའ་གདམས་གསར་རྙིང་གི་བཤད་ཚུལ་གཉིས་སུ་ཕྱེ་བ་ནི། འདུལ་
འཛིན་བློ་གྲོས་སྦས་པའམ། མཚན་གཞན་བསམ་འགྲུབ་གྲགས་པ་དཔལ་ལྡན་པའི་སློབ་



མ་དང། པཎ་ཆེན་བསོད་ནམས་གྲགས་པའི་སློབ་དཔོན་དུ་གྱུར་པ། ལས་ཆེན་ཀུན་
དགའ་རྒྱལ་མཚན་པའི་བཀའ་གདམས་ཆོས་འབྱུང་གསལ་བའི་སྒྲོན་མེ་ལས། དོན་
བདུན་མ་འདི་ཉིད་ལའང་ལྷོ་འགྲིམས་པ་དང་། བྱུང་འགྲིམས་པའི་འཁྲིད་ཚུལ་གྱི་ཡི་གེ་
གཉིས་ སྣང་ཞིང་། ལྷོ་འགྲིམས་ པས། ལམ་གྱི་ངོ་ བོ་ ཀུན་ གཞིའི་ ངང་ ལ་ གཞག།
ཅེས་པའི་ཀུན་གཞི་དེ་སེམས་མ་བཅོས་པ་ཉིད་ལ་མཛད་ལ། བྱུང་འགྲིམས་པ་དག་གིས་
རང་བཞིན་མེད་པའི་སྟོང་བ་ཉིད་ལ་ངོས་འཛིན་པར་མཛད་པས་མི་འདྲ་བའི་ཁྱད་པར་
ཡོད་ལ། རྩ་ཚིག་ ལ་ཡང་མང་ཉུང་གི་ཁྱད་པར་ཅུང་ཟད་སྣང་ངོ༌། ། རྒྱལ་སྲས་ པའི་
འཁྲིད་ཡིག་དང༌། དེའི་ཟིན་བྲིས་ཆེན་མོ་དཔལ་ ཡེ་ མ་ནི་ལྷོ་འགྲིམས་པའི་ཕྱོགས་ལ་
བརྟེན་པར་སྣང་ལ། བྱང་སེམས་གཞོན་ནུ་རྒྱལ་མཆོག་པའི་བློ་སྦྱོང་ཆེན་མོ་ལས་ནི་རྒྱལ་
སྲས་པའི་གསུང་སྒྲོས་གཞིར་བཞག་ནས་ གོང་མ་གཞན་གྱི་མན་ངག་གིས་ཁ་བསྐངས།
བློ་སྦྱོང་ཕྲན་ཚེགས་རྣམས་ཀྱང་སྡུད་པར་མཛད་དེ་དངོས་བསྟན་ལྷོ་འགྲིམས་པ་ཉིད་དུ་
མཛད་ཅིང་། མཆན་གྱི་ལྟ་བའི་འཇོག་ལུགས་བྱང་འགྲིམས་པ་ལྟར་མཛད་པ་ཇོ་བོའི་
དགོངས་པར་མཛད་སྣང་ངོ༌། །རམ་པ་ལྷ་སྡིངས་པའི་བློ་སྦྱོང་དང་། ཕྱིས་བྱུང་སེམས་
རྭ་སྒྲེང་བས་མཛད་པའི་སྙན་བརྒྱུད་ཆེན་མོ་རྣམས་ནི་བྱུང་འགྲིམས་པའི་འཆད་ཚུལ་དུ་
སྣང་ཞིང་། རྗེའི་མན་ངག་ ལ་བརྟེན་ནས་རྩ་ཚིག་འདི་དག་ལམ་ གྱི་ རིམ་ པ་ཉིད་དུ་
བསྒྲིགས་ནས་འཆད་པ་ནི་ཧོར་སྟོན་པ་ལས་བརྒྱུད་ནས་བདག་གི་བླ་མ་དག་ལ་ཡོད་དོ། །
ཞེས་འཁྲིད་ཚུལ་གཉིས་ཡོད་པར་གསུངས་པ་བཞིན། བློ་སྦྱོང་གི་ཡིག་ཆ་རྣམས་སུའང་
བྱུང་བས་དེ་དང་ཕྱོགས་མཐུན་པར་བྱས་པ་ཡིན་ནོ། ། ཐུན་མཚམས་སྒྱུ་མའི་སྐྱེས་བུར་
བྱ། །ཞེས་པ་ནི་འགྲེལ་བ་རྣམས་སུ་བརྡའ་ཕྲད་པར་ཟད་དོ། །
ཀུན་རྫོབ་བྱང་ཆུབ་ཀྱི་སེམས་སྦྱང་བ་ནི། གཏོང་ལེན་གཉིས་པོ་སྤེལ་མར་སྦྱང་། །
དེ་གཉིས་རླུང་ལ་བསྐྱོན་པར་བྱ། །ཡུལ་གསུམ་དུག་གསུམ་དགེ་རྩ་གསུམ། །དེ་ལ་དྲན་པ་
བསྐུལ་བའི་ཕྱིར། ། སྤྱོད་ལམ་ཀུན་ཏུ་ཚིག་གིས་སྦྱང་། ། ལེན་པའི་གོ་ རིམས་ རང་ནས་
བརྩམ། །ཞེས་སོ། །དེ་ལ་ཚིག་གིས་སྦྱང་ཚུལ་ནི། སྤྱོད་འཇུག་ལས། འཇིག་རྟེན་བདེ་
བ་ཇི་སྙེད་པ། །ཞེས་སོགས་ཚིགས་བཅད་གསུམ་དང་། ལམ་རིམ་ཆེན་མོར་བྱང་ཆུབ་
སེམས་འགྲེལ་དྲངས་ པ། འཇིག་རྟེན་བདེ་འགྲོ་ངན་འགྲོ་ཡི། ། ཞེས་ སོགས་ཚིགས་་་
61



བཅད་ལྔ་དང་། ཡང་རྒྱལ་བ་བསྐལ་བཟང་རྒྱ་མཚོའི་འདའ་ཀ་ཡེ་ཤེས་ཀྱི་མདོ་འགྲེལ་
ཀུན་མཁྱེན་ཡེ་ཤེས་སྣང་བའི་ཉི་མ་ལས། ད་ནི་བདག་གི་ན་བ་འདིས་མ་ཐམས་ཅད་ཀྱི་
ན་གོ་ཆོད་པར་ཤོག འཆི་བ་འདིས་ཐམས་ཅད་ཀྱི་འཆི་གོ་ཆོད་པར་ཤོག སྡུག་བསྔལ་
འདིས་ཐམས་ཅད་ཀྱི་སྡུག་གོ་ཆོད་ཅིང་བདག་ལ་སྨིན་པར་ཤོག ཐམས་ཅད་བདེ་བ་བླ་
ན་མེད་པ་དང་ལྡན་པར་ཤོག བདག་གིས་དེ་དག་གི་སྡུག་བསྔལ་སེལ་ཅིང་བདེ་བ་སྒྲུབ་
ནུས་ པར་ ཤོག་ཅིག ཅེས་དང་། ཐ་ན་ཡང་། པཎ་ཆེན་བློ་བཟང་ཆོས་ཀྱི་རྒྱལ་
མཚན་ གྱི་གསུང་། དེས་ན་ རྗེ་བཙུན་བླ་མ་ཐུགས་ རྗེ་ ཅན། ། ཞེས་ སོགས་ ཀྱི་ཚིགས་
བཅད་ཙམ་གྱིས་ཀྱང་དྲན་པ་བསྐུལ་ཞིང་ཞེ་ཐག་པ་ནས་བསམས་ཏེ་བློ་སྦྱང་བར་བྱའོ། །
ལེན་པའི་གོ་རིམས་རང་ནས་བརྩམ། ། ཞེས་པ་རང་ལ་མ་འོངས་པ་ན་འབྱུང་རྒྱུའི་སྡུག་
བསྔལ་ཐམས་ཅད་ད་ལྟ་ནས་རང་གི་རྒྱུད་ཐོག་ཏུ་བླངས་པར་བསྐོམ་པའི་དོན་ཡིན་ཡང་།
གོ་རིམས་དེ་ནི་ངེས་ཅན་མ་ཡིན་ཏེ། བླ་མ་བྱམས་པ་རིན་པོ་ཆེའི་གསུང་ལས། འདི་
ཐོག་མ་ནས་གཞན་གྱི་སྡུག་བསྔལ་ལེན་པ་ལ་བློ་འགྲོ་དཀའ་བ་འདུག་ན། རིམ་གྱིས་བློ་
གོམས་པའི་ཆེད་དུ་བྱེད་པ་ཡིན་གྱི་གཞན་དུ་མ་བྱས་ཀྱང་ཆོག་གསུངས་པ་ལྟར། ཐོག་མ་
ཉིད་ནས་གཞན་གྱི་སྡུག་བསྔལ་རྒྱུད་ཐོག་ཏུ་བླངས་པར་བསྒོམ་ཡང་མི་ཆོག་པ་མེད་དོ། །
གསུམ་པ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་བ་ནི། སྣོད་བཅུད་སྡིག་པས་གང་བའི་
ཚེ། །རྐྱེན་ངན་བྱང་ཆུབ་ལམ་དུ་སྒྱུར། །ལེ་ལན་ཐམས་ཅད་གཅིག་ལ་བདའ། །ཀུན་ལ་
བཀའ་དྲིན་ཆེ་བར་བསྒོམ། །འཁྲུལ་སྣང་སྐུ་བཞིར་བསྒོམ་པ་ཡི། །སྟོང་ཉིད་བསྲུང་བ་བླ་
ན་མེད། ། སྦྱོར་བ་བཞི་ལྡན་ཐབས་ཀྱི་མཆོག། འཕྲལ་ལ་གང་ཐུག་བསྒོམ་དུ་སྦྱར། །
ཞེས་སོ། །དེ་ལ་རྐྱེན་ངན་བྱང་ཆུབ་ཀྱི་ལམ་དུ་བསྒྱུར་ཚུལ་ནི། རང་ལ་ཆགས་ཆེ་ཉམ་ང་
ལ་སོགས་པའི་མི་འདོད་པ་ཅི་བྱུང་ཡང་། དེ་དག་ཆོས་བསྒྲུབ་པའི་གྲོགས་སུ་བསྒྱུར་བའི་
དོན་ཡིན་པས། དཔེར་ན་བོད་མཁས་པ་མི་ཕམ་དགེ་ལེགས་ཀྱིས། ངན་འགྲོའི་གནས་
ལུགས་ཐོས་པས་སྐྱི་གཡའ་ཞིང༌། །རང་གི་ལས་ཚུལ་དྲན་པས་ཞེ་འཚེར་དུས། འདུ་བ་
གློ་བུར་འཁྲུགས་པའི་ལྟར་སྣང་ནད། །ལས་སྒྲིབ་སྦྱོང་བའི་ཐབས་སུ་ལྷ་ཡིས་བྱིན། །ཞེས་
ནད་ཕྲན་བུ་བྱུང་བ་ཁོང་ལ་དགེ་སྦྱོར་འཕེལ་བའི་གྲོགས་སུ་འགྱུར་བར་གསུངས་པ་བཞིན་
ཡིན་ཞིང་། ཚིགས་བཅད་འདི་ནི་སྙན་ངག་ཀུན་ཕན་གྱི་རྒྱན་ཡིན་པས་ཀུན་ཕན་ཞེས་པ་
62



ཡང་འདོད་པའི་དོན་ཞིག་འགྲུབ་ཏུ་རེ་བ་ན། རྐྱེན་གཞན་ཞིག་སྟེས་དབང་གིས་འབྲས་
བུ་དེ་འགྲུབ་པའི་ གྲོགས་སུ་གྱུར་པའི་དོན་ཡིན་པ་ལྟར། འདིར་ཡང་ན་ཚ་ལྟ་བུ་མི་
འདོད་པའི་རིགས་བྱུང་བ་ན་དེ་ལ་མི་དགའ་བ་མི་བསྐྱེད་པར་ལམ་བསྒོམ་པའི་གྲོགས་སུ་
གྱུར་པར་ཤེས་ནས་དགའ་སྤྲོ་ཆེན་པོ་བྱའོ། །ལེ་ལན་ཐམས་ཅད་གཅིག་ལ་བདའ། །ཞེས་
པ་ནི། སྤྱོད་འཇུག་ལས། འཇིག་རྟེན་དག་ན་འཚེ་བ་གང་ཡོད་དང༌། །འཇིགས་དང་
སྡུག་བསྔལ་ཇི་སྙེད་ཡོད་གྱུར་པ། །དེ་ཀུན་བདག་ཏུ་འཛིན་པ་ལས་བྱུང་ན། །འདྲེ་ཆེན་
དེས་ཀོ་བདག་ལ་ཅི་ཞིག་བྱ། །ཞེས་གསུངས་པ་ལྟར། རང་ལ་གང་མི་འདོད་པ་ཐམས་
ཅད་ཐོག་ཏུ་བབ་པ་འདི། རྒུད་པ་ཀུན་ཀྱི་རྩ་བ་བདག་འཛིན་འདི་ཉིད་ཀྱིས་ལན་པ་
ཡིན་པར་ཤེས་ནས། དེ་ཉིད་ལ་ལན་བདའ་དགོས་པའི་དོན་ཡིན་པས། དེ་ཡང་བློ་
སྦྱོང་ཉི་མའི་འོད་ཟེར་ལས། མིང་ངན་པ་སྣ་ཚོགས་བཏགས་པའི་སྒོ་ནས་སུན་འབྱིན་
ཚུལ་གསུངས་པ་ལས་ཚིག་སྣ་བསྡུས་ཏེ་དགོད་པ་ལ། རང་གཅེས་འཛིནའདི་ཐར་བའི་
སྲོག་རྩ་གཅོད་པའི་བཤན་པ་དེ་ཡང་འདིར་འདུག དགེ་བའི་ལོ་ཏོག་འཕྲོག་པར་བྱེད་
པའི་ཆོམ་རྐུན་དེ་ཡང་འདིར་འདུག ཕུང་བྱེད་ཀུན་ཀྱི་སྣ་འདྲེན་འུག་པའི་མགོ་བོ་ཅན་
དེ་ཡང་འདིར་འདུག ལས་ཀྱི་ཞིང་སར་རྣམ་ཤེས་ཀྱི་ས་བོན་བཏབ་པ་ལས་སྲེད་ལེན་གྱི་
ཆུས་ཡང་ཡང་བཅུས་ཏེ་སྡུག་བསྔལ་གྱི་མྱུ་གུ་སྒྲུབ་བྱེད་ཀྱི་སོ་ནམ་མཁན་དེ་ཡང་འདིར་
འདུག རང་རེ་ཐོག་མེད་ནས་ད་བར་ཡུན་འདི་ཙམ་སོང་བ་ལ་ཡོན་ཏན་གང་ཡང་མ་
འབྱར་བར་སྒྲེན་མོ་ལག་སྟོང་དུ་གཏོང་བའི་སྙོམ་ལས་ལེ་ལོ་མཁན་དེ་ཡང་འདིར་འདུག
འཁོར་བ་ཐམས་ཅད་སྡུག་བསྔལ་གྱི་རང་བཞིན་དུ་ཐོས་ཤིང་གོ་ནའང་ཁྱི་རྒན་ཟན་ལ་གདུ་
བ་སྟེ་ཞེན་ཅིང་ཆགས་པ་ལྟར་འཁོར་བའི་ཕུན་ཚོགས་རེ་ལ་དམིགས་ནས་སེམས་དུང་ང་
སྡོད་པའི་བརྣབ་སེམས་མཁན་དེ་ཡང་འདིར་འདུག ཕན་པ་འོང་མིན་ཆ་མེད་ཀྱི་ས་
ནས་ཕན་པ་ཅིག་འོང་དུ་རེ་ནས་སྐོར་འགོ་སྟེ་རྩིས་གདབ་མང་དུ་བྱེད། གནོད་པ་འབྱུང་
མིན་ངེས་མེད་ཀྱི་ས་ནས་གནོད་པ་ཆེན་པོ་འབྱུང་གི་ས་དོགས་ནས་ཕྱི་ལམ་འགོག་པའི་
རག་ཚིག་དུ་མ་བྱེད་པའི་རེ་དོགས་མཁན་དེ་ཡང་འདིར་འདུག ཁེ་ཅིག་འབྱུང་བའི་ངོ་
ཡོད་ན་མདུང་ཁ་རལ་ཁ་བྱེད་པའི་ཁྲོད་དུ་ཡང་ཚང་བར་བྱེད། གྱོད་ཅིག་ཁེལ་ས་བྱུང་
ན་མཁན་སློབ་ཕ་མ་རྣམས་ལའང་འགེལ་བར་བྱེད་པའི་ཁྲེལ་མེད་གཞུང་ངན་པོ་སྟེ་གཤིས་
63



ལུགས་ངན་ པ་ ཅན་ དེ་ ཡང་ འདིར་ འདུག མཐོ་ ལ་ ཕྲག་ དོག མཉམ་ ལ་ འདྲན།
དམའ་ལ་ང་རྒྱལ། བསྟོད་ན་དྲེགས། སྨད་ན་ཁོང་ཁྲོ་སྐྱེ་བའི་བ་ཡན་སྣ་མེད་རྟ་ཡན་
སྲབ་མེད་ལྟར་ཉོན་མོངས་ཐམས་ཅད་ཀྱི་ནང་ནས་ཁ་ཡན་པ་དེ་ཡང་འདིར་འདུག རྒྱུ་
དགེ་སྡིག་ལས་འབྲས་བུ་བདེ་སྡུག་མ་འཆོལ་བར་འབྱུང་ཚུལ་མང་དུ་ཐོས་ཤིང་རགས་རིམ་
གོ་ནའང་། དགེ་བའི་ཕྱོགས་ལ་མི་འབད་པར་བཅས་རང་གི་ཁ་ན་མ་ཐོ་བ་ལ་ཆུ་ཐུར་དུ་
འབབ་པ་ལྟར་ངམ་ཤུགས་ཀྱིས་འཇུག་པ་འགལ་འདུ་ལྟག་སྤྲོད་དུ་ཁས་ལེན་པའི་སྡིག་ཅན་
ལོག་ལྟ་ཅན་དེ་ཡང་འདིར་འདུག ཉོན་མོངས་བརྒྱད་ཁྲི་བཞི་སྟོང་གིས་རང་ཅག་ཐོག་
མེད་ནས་ད་བར་གནོད་པ་དང་སྡུག་བསྔལ་དུ་མ་ལ་སྦྱར། ཕན་བདེའི་སྒོ་བཀག་ཀྱང་ད་
དུང་འདིའི་སྐྱོན་ཅུང་ཟད་ཀྱང་མཐོང་བའི་མིག་མེད་པ་ལྡེར་བཟོ་སྐམ་པོ་ལྟ་བུ་ཧ་རེ་ལོང་ ་
བ་དེ་ཡང་འདིར་འདུག མདོར་ན་ཕྱི་དགྲ་དང་ནང་སེམས་འཁྲུགས་སོགས་འདི་ཕྱིའི་
གནོད་པ་ཐམས་ཅད་འབྱུང་བའི་སྔ་ལྟས་ལྟས་ངན་གྱི་བྱེའུ་མགོ་སྔོན་ལྟ་བུ་དེ་ཡང་འདིར་
འདུག ཅེས་པའི་ཚུལ་གྱིས་བདག་འཛིན་ལ་དགྲར་བལྟ་བར་བྱའོ། །བྱེའུ་མགོ་སྔོན་
ཟེར་བ་གང་ཡིན་དཔྱད། གཞན་ཡང་བླ་མ་དྷཆ་རཀྵི་ཏས། བདག་འཛིན་འགོང་པོ་
ཞེས་པའི་གདུག་རྩུབ་ཅན། །རང་གཞན་ཕུང་དུ་འཇུག་པའི་དམ་ཉམས་ཁུག། ཁུག་
ཅིག་ཁུག་ཅིག་ཁྲོ་བོ་གཤིན་རྗེ་གཤེད། ། རྒྱོབ་ཅིག་རྒྱོབ་ཅིག་དགྲ་བདག་སྙིང་ལ་བསྣུན། །
ཕུང་བྱེད་རྟོག་པའི་མགོ་ལ་ཆེམས་སེ་ཆེམས། ། ཞེས་ སོགས་དང་། དགེ་བཤེས་སྣེ་མོ་
བས། ཇ་བརྡུང་ཙ་ན་བདག་འཛིན་གྱི་མགོ་ལ་ཛ་ཛ། གསུང་བ་དང་། གཞན་ཡང་
ཀུན་སྤངས་སེམས་དཔའ་ཆེན་པོ་ཀློང་རྡོལ་བླ་མ་རིན་པོ་ཆེས། གཙང་ནས་མར་ཕེབས་
ལམ་དུ། གམ་པ་ལ་ཚུར་བཞུགས་ཞག་གནང་སྐབས་ལོ་ཟད་ཀྱི་ཉི་ཤུ་དགུ་དང་འགྲིག་
པས་ཁོང་རྣམས་ཀྱི་གསུང་འཕྲོས་ལ་དོ་དགོང་དགོན་པ་རིས་མེད་ཐམས་ཅད་ནས་གཏོར་
མ་མི་རྒྱག་མཁན་མེད་ཅེས་གླེང་སློང་བྱུང་བར། བླ་མ་ཉིད་ཀྱི་ཞལ་ནས། དོ་ནུབ་
གཏོར་མ་རྒྱག་མི་རྣམས་ལ་ནུས་པ་རང་ཡོད་ན། ངའི་རྒྱུད་ཀྱི་བདག་འཛིན་འགོང་པོའི་
མགོ་ལ་ རྒྱོབ་ ཅིག་ གསུངས་པ་ ལྟར། འཇིག་རྟེན་གྱི་ ཁམས་ ན་ བཀྲ་མི་ཤེས་ པ་དང་།
རྒུད་པ་ཇི་སྙེད་ཡོད་པ་ཐམས་ཅད་ཀྱི་རྩ་བ་ནི་བདག་འཛིན་གཅིག་པུ་འདི་ཡིན་པས་སྐྱེས་
བུའི་རྩལ་ཅི་ཡོད་ཀྱིས་དེ་གཞོམ་པའི་ཐབས་ལ་འབད་པར་བྱའོ། །ཀུན་ལ་བཀའ་དྲིན་ཆེ་
64



བར་བསྒོམ། །ཞེས་པ་ནི། སེམས་ཅན་ལ་བརྟེན་ནས་འཚང་རྒྱ་དགོས་པས་དེ་བཞིན་དུ་
བསམ་པ་དང༌། འཁྲུལ་སྣང་སྐུ་བཞིར་བསྒོམ་པ་ཡི། ། སྟོང་ཉིད་བསྲུང་བ་བླ་ན་མེད། །
ཅེས་པ་ནི། བེའུ་བུམ་གྱི་འགྲེལ་བ་ལས། སྟོང་བ་ཉིད་ཀྱིས་སྟོང་བ་ཉིད་ལ་གླགས་མི་
རྙེད་དེ། རྣལ་འབྱོར་པ་ཅིག་གིས་བྲག་ཕུག་འདྲེ་ཅན་ཅིག་ཏུ་ནུབ་མོ་ཉལ་བས། དེ་ན་
ཡོད་པའི་འདྲེ་མོ་དེ་བྱུང་ནས། མོ་རང་གིས་མ་ཚུགས་པས། ཕྱིར་ལོག་ནས་སོང་སྟེ་
འདྲེ་ཟླ་བོ་མང་པོ་བསྡོགས་ནས་བྱུང་སྟེ། སྔོན་དུ་རྡོ་ཆར་ཅིག་བྱས་ནས་ནང་དུ་བྱུང་བ་
དང་། ། རྣལ་འབྱོར་པས་སྟོང་བ་ཉིད་བསྒོམས་པས། འདྲེ་གཞན་དག་ན་རེ། མི་
འདུག་པ་ཟེར་བས། བདག་མོ་དེ་ན་རེ། ད་ཅི་འདི་ཀ་ན་ཡོད་པ་ཡིན་ཟེར་ནས།
སྨིན་ཕྲག་ཏུ་མཛུབ་མོ་བཙུགས་པ་དང་། འདྲེ་མོ་ཞར་མ་ཅིག་ན་རེ། ལེགས་པར་ལྟོས་
ཤིག་རེས་ཡོད་རེས་མེད་པ་འདི་འདྲ་བ་ཅིག་གིས་རྡོ་རྗེ་བརྒྱབ་ནས་ངའི་མིག་ཡ་གཅིག་
ཀྱང་བཅར་བ་ཡིན་ནོ་ཟེར་ནས་གྱེས་པ་ལྟ་བུའོ། །ཞེས་པ་ལྟར། སྟོང་ཉིད་བསྒོམ་ན་
འདྲེ་གདོན་གང་གིས་ཀྱང་མི་ཚུགས་པའི་དོན་ནོ། ། སྦྱོར་བ་བཞི་ལྡན་ཐབས་ཀྱི་མཆོག།
ཅེས་པ་ལ། ཚོགས་བསག་པའི་སྦྱོར་བ་ནི། སྟོང་ཉིད་དང་སེམས་བསྐྱེད་བསྒོམ་པ་
སོགས་དང་། སྡིག་པ་སྦྱང་བའི་སྦྱོར་བ་ནི། སྐབས་འདིར་བདག་འཛིན་སྦྱར་བ་དང་།
གདོན་ལ་མཆོད་པའི་སྦྱོར་བ་ནི། ནག་ཕྱོགས་པ་ལ་བཀའ་བསྒོ་དམ་ཚིག་བསྒྲིག་པའི་
ཚུལ་དང༌། ཆོས་སྐྱོང་ལ་མཆོད་པའི་སྦྱོར་བ་ནི། འཕྲིན་བཅོལ་ཏེ། དེ་དག་རྒྱས་པ་
མ་གྲུབ་ཚེ། གཏོར་མ་བརྒྱ་རྩ་གཅིག་པུས་ཀྱང་འཐུས་སོ། །འཕྲལ་ལ་གང་ཐུག་བསྒོམ་
དུ་སྦྱར། །ཞེས་པ་ནི། བདེ་སྡུག་ཅི་བྱུང་ཡང་བློ་སྦྱོང་གི་བར་ཆད་དུ་མི་གཏོང་བར་བློ་
སྦྱོང་ཉིད་བསྒོམ་པ་ལ་བརྩོན་པར་བྱ་དགོས་པའི་དོན་ནོ། །
བཞི་བ་ཚེ་གཅིག་གི་ཉམས་ལེན་དྲིལ་ནས་བསྟན་པ་ནི། མན་ངག་སྙིང་པོ་མདོར་
བསྡུས་པ། །སྟོབས་ལྔ་དག་དང་སྦྱར་བར་བྱ། ། ཐེག་ཆེན་འཕོ་བའི་གདམས་ངག་ནི། །
སྟོབས་ལྔ་ཉིད་ཡིན་སྤྱོད་ལམ་གཅེས། །ཞེས་སོ། །འདིར་སྟོབས་ལྔ་ལན་གཉིས་འོང་བ་ནི།
ཚེ་གཅིག་གི་ཉམས་ལེན་དང་། འཆི་ཁ་མའི་ཉམས་ལེན་ཏེ་གཉིས་ཀྱི་དབང་དུ་བྱས་པ་
ཡིན་པས་དང་པོ་ནི། སྦྱོར་བའི་ཆོས་དྲུག་སྔོན་དུ་བཏང་ནས་དངོས་གཞི་བདག་གཞན་
མཉམ་བརྗེ་བསྒོམ་པར་བྱ་བ་བཞིན་དུ་ཉི་མ་སང་ནས་བཟུང་སྟེ། ཟླ་བ་དང་། ལོ་རྗེས་



མ་སོགས་སུ་ཡང་འདི་བཞིན་དུ་བསྒོམ་པར་བྱའོ། །ཞེས་འཕེན་པ་གཏོང་བ་དང་། བློ་
གང་གོམས་པ་ཤས་ཆེ་བ་དེ་འཆི་ཁར་ཡང་མངོན་དུ་འགྱུར་སླ་བས་ན་བློ་སྦྱོང་ཉིད་ལ་
གོམས་འདྲིས་རྒྱུན་དུ་བྱ་བ་དང་། སེམས་བསྐྱེད་ཀྱི་རྒྱུར་སྦྱིན་པ་གཏོང་བ་དང་ཚུལ་
ཁྲིམས་བསྲུང་བ་སོགས་དང་། ཉོན་མོངས་པ་མགོ་གནོན་ཅི་ཐུབ་དང་སླར་མི་སྐྱེད་པའི་
དམ་བཅའ་མང་དུ་བྱ་བ་དང་། བདག་གཅེས་འཛིན་ལ་དགྲར་བལྟ་ཞིང་། གཞན་
གཅེས་འཛིན་ལ་ཡོན་ཏན་དུ་བལྟ་བ་སོགས་ཇི་ལྟར་འོས་པའི་སྨོན་ལམ་གདབ་པར་བྱ།
སྤྱིར་སྨོན་ལམ་གལ་ཆེ་བས་ མདོར་ན། སྐྱབས་གསུམ་ཀུན་འདུས་བླ་མའི་བྱིན་ ཆེན་
མཐུས། ། བདག་གིས་ཇི་ལྟར་སྨོན་པའི་རེ་བ་ཀུན། ། རིང་པོར་མི་ ཐོགས་ལེགས་ པར་
་ འགྲུབ་པ་ཡི། བསླུ་བ་མེད་པའི་དགེ་ལེགས་སྩལ་དུ་གསོལ། །འཆི་དུས་ནད་གཅོད་སྡུག་
བསྔལ་ཆུང་བ་དང་། །དབང་པོ་གསལ་ཞིང་བླ་མ་དྲན་བཞིན་དུ། །འཕོས་མ་ཐག་ཏུ་སྲིད་
པ་བར་མ་དོར། །འཇིགས་སྐྲག་ཆུང་ཞིང་བླ་མས་རྗེས་འཛིན་ཤོག། དེ་ཡི་མཐུ་ལས་
ཆོས་ལྡན་རིགས་སུ་སྐྱེ། །དེ་ཡང་གཟུགས་བཟང་སྐྱེས་པ་ཉིད་གྱུར་ཅིང་། །དབང་པོ་ཚང་
ཞིང་ཉོན་མོངས་མཐའ་དག་ཆུང་། ། ཚེ་རིང་ནད་མེད་ཤེས་རབ་ཆེ་བར་ཤོག། ཆོས་
སྒྲུབ་འགལ་རྐྱེན་ཉུང་ཞིང་མཐུན་རྐྱེན་ཚང་། །ལོངས་སྤྱོད་འཛོམ་ཞིང་སེམས་ཁྲལ་ཆུང་བ་
དང་། །སྙིང་སྟོབས་ཆེ་ཞིང་རྟག་དང་གུས་སྦྱོར་གྱིས། །གང་བརྩམས་ལས་ཀྱི་བྱ་བ་མཐར་
ཕྱིན་ཤོག། ཚིག་ནི་བཙུན་ཞིང་དབང་ཕྱུག་ཕུན་སུམ་ཚོགས། ། ངེས་དོན་མཁས་པའི་
གྲགས་སྙན་ཆེ་བ་དང་། །དགེ་བའི་ལས་ལ་སྤྲོ་ཤུགས་བརྟན་པ་དང་། །བྱ་བ་རྣམས་ལ་
མཐུ་དང་ལྡན་པར་ཤོག། བདག་ནི་སྐྱེ་ཞིང་སྐྱེ་བར་དམ་པའི་མགོན། །མཚན་ཉིད་ལྡན་
པའི་ ཐེག་མཆོག་བཤེས་གཉེན་ གྱིས། ། དགྱེས་བཞིན་རྗེས་སུ་བཟུང་བའི་བཀའ་དྲིན་་་་
ལས། །ཉམ་ངའི་གནས་སུ་ནམ་ཡང་མི་ལྟུང་ཤོག། །དེ་ཚེ་བླ་མའི་རྣམ་པར་ཐར་བ་ལ། །
ལོག་ལྟ་སྐད་ཅིག་ཙམ་ཡང་མི་སྐྱེ་ཤིང༌། །ཅི་མཛད་ལེགས་པར་མཐོང་བའི་མོས་གུས་ཀྱིས།
བླ་མའི་བྱིན་རླབས་སེམས་ལ་འཇུག་པར་ཤོག། ཚེ་འདིར་ཐོས་པའི་ཡོན་ཏན་ཚེ་རབས་
སུ། །ཇི་བཞིན་དྲན་ཞིང་དེར་ཡང་གཞུང་གི་ཚིག། ཚགས་མེད་མང་དུ་འཛིན་ཅིང་མི་
བརྗེད་པར། །རྣམ་དག་སྤོབས་པས་གཞན་ལ་འདོམས་པར་ཤོག། ཚིག་དོན་རྣམ་དག་
རིག་པས་དཔྱད་ སྟོབས་ཀྱིས། །ཙོང་ཁ་ བ་ བཞིན་འཁྲུལ་མེད་ངེས་རྙེད་ནས། ། སྨྲ་ལ་



མིཁས་ཤིང་འཆད་རྩོད་རྩོམ་གསུམ་གྱིས། །བསྟན་དང་འགྲོ་བའི་ཕན་བདེ་སྤེལ་གྱུར་ཅིག།
གང་ཞིག་བསྟེན་པས་དུག་གསུམ་འཕེལ་འགྱུར་ཞིང་། །ཚུལ་ཁྲིམས་ནོར་འཕྲོག་ལོག་པའི་
ལམ་ལ་སྦྱོར། །མགོན་དང་སྐྱབས་དང་མཛའ་བོ་ལྟར་འཆོས་པ། ། སྡིག་པའི་གྲོགས་དང་
འཕྲད་པར་མ་གྱུར་ཅིག། བྱས་པ་གཟོ་ཞིང་བསྒོ་བ་ཉན་པ་དང་། །ལག་པ་གཙང་ཞིང་
ལྟ་སྤྱོད་མཐུན་པ་ཡི། །ཆོས་ལྡན་གྲོགས་དང་ལྡན་ཞིང་དེ་དག་གིས། ། ཕན་པར་སྨྲས་པ་
དང་དུ་ལེན་པར་ཤོག། མདོ་རྒྱུད་གཞུང་དང་ཐ་སྙད་རིག་གནས་ཀུན། །སྨྲ་བའི་མགྲིན་
པ་གཟེངས་སུ་མཐོ་བ་ལ། །རྟོག་ལྡན་སུས་ཀྱང་རྒོལ་བར་མི་ནུས་པའི། །མཁས་པའི་ཕུལ་
དུ་ཕྱིན་པ་ཐོབ་པར་ཤོག། ཇི་ཙམ་མང་དུ་ཐོས་དང་ལྷག་པར་གཏོང་། །རྣམ་དག་ཚུལ་
ཁྲིམས་རྣམ་དཔྱོད་ཤེས་རབ་ཀྱིས། །བདག་རྒྱུད་ལྷག་པར་གྱུར་པ་དེ་ཙམ་དུ། །ཕྱི་ཕྱིར་
ཁེངས་པ་ཀུན་དང་བྲལ་བར་ཤོག༔ མཐར་འཛིན་གོ་སྐབས་འཕྲོག་པའི་ལྟ་བ་དང་། །
འགྲོ་ཀུན་བུ་སྡུག་ ལྟར་མཐོང་སྙིང་རྗེ་གཉིས། ། ཡིད་ལ་བདེ་བླག་ཉིད་དུ་འགྲུབ་གྱུར་
ནས། །ལུས་ཅན་ཐེག་པ་མཆོག་ལ་འཁྲིད་པར་ཤོག། རྒྱལ་བ་ཀུན་ཀྱིས་གྲངས་མེད་
བསྐལ་པ་རུ། །སྲོག་གི་ཕྱིར་ཡང་རྫུན་གྱི་ཚིག་སྤངས་ནས། །ལེགས་གསུང་ལེགས་པར་
གསུངས་པའི་བདེན་པ་དེས། །བདག་གི་སྨོན་པའང་དེ་བཞིན་འགྲུབ་པར་ཤོག། ཅེས་
པ་ལྟ་བུ་དང་། ། གཞན་ཡང་སྡིག་དང་མ་འདྲེས་ པའི་སྨོན་གནས་བཟང་བོ་ལ་ཚིགས་ ་
བཅད་ལྷུག་གང་འགྲིག་གི་སྒོ་ནས་སྨོན་ལམ་རྣམ་པར་དག་པ་ ཅི་ནུས་སུ་གདབ་པར་་
བྱའོ། ། སྐབས་འདིར་རྒྱལ་སྲས་ཐོགས་མེད་བཟང་པོས། ། སྟོབས་ལྔ་བོ་འདི་ཆོས་ཐམས་
ཅད་ཧཱུྃ་གཅིག་ཏུ་དྲིལ་བའི་ཆོས་ཡིན་གསུང་། ཞེས་གསུངས་གདའ་བས། འདི་གོ་
འདོད་ནས་རྩོལ་བ་བྱས་ཀྱང་གོ་རྒྱུ་ངེས་འདྲོངས་ཞིག་མ་བྱུང་ལགས། གཉིས་པ་སྟོབས་
ལྔ་འཆི་ཁ་མའི་ཉམས་ལེན་གྱི་དབང་དུ་བྱས་པ་ནི། གོ་རིམས་མི་འདྲ་བ་ཙམ་ཡིན་ལ།
དེ་ཡང་དཀར་པོ་ས་བོན་དང་པོ་དང༌། སྨོན་ལམ་གཉིས་པ་དང་། སུན་འབྱིན་གསུམ་
པ་དང་། འཕེན་པ་བཞི་བ་དང་། གོམས་པ་ལྔ་བ་སྟེ། འཆི་ཁ་མའི་སྤྱོད་ལམ་སོགས་
ནི་དཀྱུས་ལྟར་རོ། ། ལྔ་བ་བློ་འབྱོངས་པའི་ཚད་བསྟན་པ་ནི། ཆོས་ཀུན་དགོངས་པ་
གཅིག་ཏུ་འོདུས། ། དཔང་བོ་གཉིས་ཀྱི་གཙོ་བོ་བཟུང་། ། ཡིད་བདེ་འབའ་ཞིག་རྒྱུན་དུ་
བསྟེན། །ཡེངས་ཀྱང་ཐུབ་ན་འབྱོངས་པ་ཡིན། །ཞེས་སོ། འདི་བློ་སྦྱངས་ནས་སྦྱང་བ་



མཐར་ཕྱིན་པའི་ཚད་ལ་བྱེད་པ་ཡིན་པས། དེའི་ཚེ་ཡིད་བདེ་འབའ་ཞིག་རྒྱུན་དུ་བསྟེན་
པ་ཡང་འོང་སྟེ། དཔེར་ན་ འགོག་པ་ཡང་དག་པའི་མཐའ་ལ་ཞུགས་པའམ། ཞི་
བདེས་ཐུགས་ཕྲོགས་པ་ལྟ་བུའོ། །གཞན་ནི་གོ་བར་ཟད་དོ། ༈ །
དྲུག་པ་བློ་སྦྱོང་གི་དམ་ཚིག་ལ་བཅུ་བདུན་ཡོད་པ་ལས། སྤྱི་དོན་གསུམ་ལ་རྟག་ཏུ་
བསླབ། །ཅེས་པའི་བློ་སྦྱོང་གི་ཁས་བླངས་དང་མི་འགལ་བ་ནི་གོ་སླ་ཞིང༌། ཐོ་ཅོར་མ་
ཤོར་བ་ནི། སྤྱིར་ཐོ་ཅོའི་སྤྱོད་པ་ཞེས་པ་གཞན་གྱིས་བལྟས་ན་ཞེ་ཁྲེལ་བའི་སྤྱོད་པ་ཞིག་
ལ་ བྱེད་ པ་ལྟར། འདིར་ཡང་ རང་གི་བློ་སྦྱོང་བསྒོམས་ པ་གཞན་ལ་ངོམ་ པའི་ ཕྱིར།
གང་བྱུང་མ་བྱེད་ཅེས་པའོ། །ཕྱོགས་རེར་མ་ལྷུང་བ་ནི། གཞན་གྱི་གྲྭ་ཚང་ལས་རང་གི་
གྲྭ་ཚང་ལ་འགྱེད་ལྷག་པོ་བཏང་པ་ལྟ་བུ་སྟེ། འདི་དགེ་འདུན་རིས་སུ་བཅད་པ་ཡིན་
པས་ཉེས་དམིགས་ཤིན་ཏུ་ཆེ། འོན་ཀྱང་གཞན་གྱི་མ་ལ་ཐུད་ཀྱི་སྔོ་ས་དང༌། ལོ་མའི་
སེར་ས་ནས་བྱིན་པ་དང་། རང་གི་མ་ལ་དེ་ལས་གོ་བཟློག་པ་ནི་རུང་བར་སེམས་ཏེ།
འདི་ནི་རང་ཉིད་ལ་ཞིང་ས་དམ་པ་ཡིན་པས་སོ། ། འདུན་པ་བསྒྱུར་ལ་རང་སོར་བཞག།
ཅེས་པ་ནི། བསམ་པ་བློ་སྦྱོང་ལྟར་བསྒྱུར་ནས། ལུས་ངག་གི་སྤྱོད་པ་སྔ་མ་ལྟར་སོ་ན་
གནས་པར་བྱ་ཞེས་པའོ། ། ལན་ལག་ཉམས་པ་བརྗོད་མི་བྱ། །གཞན་ཕྱོགས་གང་ཡང་མི་
བསམ་མོ། །ཉོན་མོངས་གང་ཆེ་སྔོན་ལ་སྦྱང་། ། ཞེས་པ་རྣམས་ནི་གོ་བར་ཟད་དོ། །
འབྲས་བུ་རེ་བ་ཐམས་ཅད་སྤངས། །ཞེས་པ་ནི། སྤྱིར་བྱང་ཆུབ་སེམས་དཔའི་སྤྱོད་པ་
ཐམས་ཅད་མཐར་ཐུག་གི་འབྲས་བུ་ལ་རེ་ནས་སྤྱོད་པ་ཡིན་མོད། འོན་ཀྱང་རང་དོན་དུ་
མི་རེ་ཞེས་པའི་དོན་ནོ། །དུག་ཅན་གྱི་ཟས་སྤང་། ཞེས་པ་བདེན་འཛིན་དང་། རང་
གཅེས་འཛིན་གྱི་བསམ་པ་དང་མ་འདྲེས་པ་ལ་ཟེར་མོད་ཀྱང་ལས་དང་པོ་བས་ཚེ་འདིའི་
བསམ་བསམ་བསླད་པ་ལ་གཙོ་བོར་འབད་དགོས་ཏེ། དཔེར་ན། འབན་གུང་རྒྱལ་
གྱིས་དང་པོར་མཆོད་པ་གཙང་སིང་ངེ་བ་ཞིག་བཤམས་པ་དེ་ཚེ་འདིའི་སྣང་ཤས་ཀྱི་དབང་
དུ་སོང་བར་དགོངས་ནས། སླར་ཐལ་བ་གཏོར་བ་དེ་ཕྱིས་སུ་ཕ་དམ་པས་གསན་ནས་
བོད་ན་དཀོན་མཆོག་མཆོད་པ་ལ་འབན་གུང་རྒྱལ་གྱི་ཐལ་ བ་ སྤར་གང་པོ་ དེ་བཟང་།
ཞེས་བསྔགས་པ་མཛད་པ་ལྟ་བུའོ། །གཞུང་བཟང་པོ་མ་བསྟེན། ཅེས་པ་ནི། ཁ་དཔེ་
ལ། ནང་དུ་མེ་འབར་ཡང་ཁ་ནས་དུ་བ་མ་ཐོན་ཟེར་བ་ལྟར། ནང་སེམས་ལ་གཞན་
68



གྱིས་གནོད་པ་བྱས་པའི་ཁོ་ན་དམ་དུ་བཟུང་ཡང་། ཕྱིའི་རྣམ་འགྱུར་གཞུང་བཟང་པོ་སྟེ་
མི་གཤིས་ཀ་བཟང་པོར་བརྫུས་ནས་མི་སྟོན་ཅེས་པའོ། །གཤགས་ངན་མ་རྒོད། ཅེས་པ་
ནི། གཞན་གྱི་སེམས་ལ་ཕོག་པའི་ཚིག་གི་ཟུར་གྱིས་གཞན་དག་རྒོད་བྲོ་བའི་གཤགས་མི་
རྒྱོབ་ཅེས་པའོ། །འཕྲང་མ་བསྒུག ཅེས་པ་ནི། དཔེར་ན། ཇག་པ་རྣམས་ཕ་རོལ་
པོ་འཇོམས་པ་ན་ལམ་འཕྲང་ལ་བསྒུགས་ནས་འཐབ་པ་ལྟར། ཕ་རོལ་བོས་གནོད་པ་
བྱས་པའི་ལན་འཇལ་དུས་བསྒུགས་ནས། སྐབས་སུ་བབ་པ་ན་གནད་ལ་ཕོག་ཚབས་ཆེ་
བར་གནོད་ལན་འཇལ་བ་དེ་འདྲ་མི་རུང་ཞེས་པའོ། །གནད་ལ་མི་དབབ། ཅེས་པ་ནི།
དཔེར་ན། རིགས་ངན་དང་སྤྲང་པོའི་བུ་ཞིག་གིས་ཕྱིས་ སུ་མགོ་ཐོན་ནས་ མི་དྲག་གི་
གྲངས་སུ་ཆུད་ཡོད་པ་ལ། རྒྱུས་ཡོད་པ་ཞིག་གིས། མི་མང་སར་དེའི་སྔར་གྱི་གནས་
ཚུལ་གསལ་བར་བྱས་ནས་དམའ་དབབ་པ་ལྟ་བུ་དེ་འདྲ་གཏན་ནས་མི་རུང་བའི་དོན་
ནོ། ། མཛོ་ཁལ་གླང་ལ་མི་འབྱོ། ཞེས་པ་ནི། རང་གཞན་གཉིས་ཀ་ལ་མཉམ་པར་
འབབ་རྒྱུའི་ཆད་ལས་དེ། ཐབས་སྣ་ཚོགས་ཀྱི་སྒོ་ནས་གཞན་གཅིག་པུའི་སྟེང་དུ་འགེལ་
བ་ལྟ་བུ་མི་བྱ་བའི་དོན་ཏེ། དཔེར་ན། དྲེའུས་ཐེག་ཚད་ཀྱི་ཁལ་དེ་བོང་བུས་མི་ཁྱགས་
པ་བཞིན་ནོ། །མགྱོགས་ཀྱི་རྩེ་མ་བཏོད། ཅེས་པ་ནི། དཔེར་ན། གྲྭ་བ་གཉིས་ཀྱིས་
ཁྱིམ་ཚང་གཅིག་ལ་བརྒྱད་སྟོང་བ་ཀློག་འདོན་བྱས་པའི་ཡོན་དུ་སྦྱིན་བདག་གིས་ར་ལུག་
གཉིས་ཕུལ་པ་ལ། གཅིག་གིས་རྟབ་རྟབ་བྱས་ནས་མགྱོགས་པར་རྒྱུག་སྟེ་ལུག་རང་གིས་
བླངས་ནས་ར་མ་ཅིག་ཤོས་ལ་བསྒྱུར་བ་ལྟ་བུ་དེ་འདྲ་མི་བྱེད་པར་གྲོ་ལུང་བའི་རྣམ་ཐར་
བཞིན་བསྐྱང་དགོས་པའི་དོན་ནོ། །གཏོ་ལོག་མི་བྱ། ཞེས་པ་ནི། སྤྱིར་བློ་སྦྱོང་གི་
དགོས་པ་ནི། ། བདག་འཛིན་དང་། རང་གཅེས་འཛིན་གྱི་གཉེན་པོར་འགྲོ་དགོས་པ་
ཡིན་པ་ལ། དེ་ལྟར་མ་བསྒོམས་པར་ཚེ་འདིའི་བདེ་ཐབས་དང༌། རྐྱེན་སེལ་སོགས་ཀྱི་
ཕྱིར་བསྒོམ་ན། ནད་དྲག་པའི་ཕྱིར་གཏོ་ལོག་བྱེད་པ་དང་མཚུངས་པས་དེས་ན་གཏོ་
བཅོས་སུ་མ་སོང་བ་གཅེས་ཞེས་པའོ། །འདི་ལ་རྩ་ཚིག་དང་། འགྲེལ་བ་རྣམས་སུ་ལ་
མགོ་ཅན་གྱི་ལྟོ་བྱུང་ཡང་། ལེགས་བཤད་ཀུན་འདུས་དང་། རྗེ་དགེ་འདུན་གྲུབ་ཀྱི་བློ་
སྦྱོང་གི་བཤད་ཚུལ་ལ་དཔགས་ན་གོང་དུ་བཀོད་པ་ལྟར་འཐད་པར་སེམས་སོ། ། ལྷ་་
བདུད་དུ་མི་དབབ། སྐྱིད་ཀྱི་ཡན་ལག་ཏུ་སྡུག་མ་འཚོལ། ཞེས་པ་ནི་འགྲེལ་བ་རྣམས་
69



སུ་གསལ་ལོ། ། བདུན་པ་བློ་སྦྱོང་གི་བསླབ་བྱ་ལ་ཉེར་གཉིས་ལས། རྣལ་འབྱོར་ཐམས་
ཅད་གཅིག་གིས་བྱ། །ལོག་གནོན་ཐམས་ཅད་གཅིག་གིས་བྱ། །ཐོག་མཐའ་གཉིས་ལ་བྱ་
བ་གཉིས། །གཉིས་པོ་གང་བྱུང་བཟོད་པར་བྱ། །གཉིས་པོ་སྲོག་དང་སྡོས་ལ་བསྲུང༌། །
དཀའ་བ་གསུམ་ལ་བསླབ་པར་བྱ། ། རྒྱུ་ཡི་གཙོ་བོ་རྣམ་གསུམ་བླང་། །ཉམས་པ་མེད་པ་
རྣམ་གསུམ་བསྒོམ། །འབྲལ་མེད་གསུམ་དང་ལྡན་པར་བྱ། །ཡུལ་ལ་ཕྱོགས་མེད་དག་ཏུ་
སྦྱང༌། །ཁྱབ་དང་གཏིང་འབྱོངས་ཀུན་ལ་གཅེས། །བཀོལ་བ་རྣམས་ལ་རྟག་ཏུ་བསྒོམ། །
རྐྱེན་ གཞན་དག་ལ་བལྟོས་མི་བྱ། ། ད་རེས་ གཙོ་བོ་ ཉམས་ སུ་ བླང་། ། གོ་ ལོག་ མི་ བྱ།
རེས་འཇོག་མི་བྱ། ཞེས་ པ་ རྣམས་ནི་གོ་སླ་ཞིང་། དོལ་ཆོད་དུ་སྦྱང་། ཞེས་ པ།
ཆོས་རྗེ་རྒྱལ་སྲས་པ་སོགས་ཀྱི་འགྲེལ་བ་རྣམས་སུ་གསལ་བ་ལྟར་ཡིན་ལ། དཔེ་ལ་ལར། །
དོགས་ཆོད་དུ་སྦྱང༌། ཞེས་བྱུང་བ་ལྟར་ན་མཐའ་ཆོད་པར་སྦྱང་བའི་དོན་ནོ། །རྟོག་
དཔྱོག་གཉིས་ཀྱིས་ཐར་བར་བྱ། །ཞེས་པ་ལ་འདྲ་མིན་སྣ་ཚོགས་ཡོད་ཅིང་། ཐར་བར་
བྱ་ཞེས་པའི་དོན་ནི། སྙན་ངག་དབྱངས་ཅན་དགྱེས་གླུ་ལས། སྙན་ཊིཀ་འདི་ལྕགས་
ནན་ཐར་གསུམ་གྱིས་དཔྱད་བརྡར་བྱས་པ་ཡིན། ཞེས་བྱུང་བ་ལྟར། རང་རྒྱུད་ལ་
རྟོག་དཔྱོད་གཉིས་ཀྱི་སྒོ་ནས་ལེགས་པར་བརྟགས་ནས་བློ་སྦྱོང་གི་བསླབ་བྱ་དང་འགལ་བ་
ལ་སོགས་པའི་སྐྱོན་གྱིས་མ་གོས་པར་ཞུས་དག་བྱས་པའི་དོན་ཡིན་གྱི། འཁོར་བ་དང་
ངན་སོང་ལས་ཐར་བར་བྱ་ཞེས་པ་དང་མི་གཅིག་པས། དེས་ན་རྒྱལ་བ་དགེ་འདུན་གྲུབ་
ཀྱི་བློ་སྦྱོང་ལས། རྟོག་དཔྱོད་གཉིས་ཀྱིས་ཤུན་མཐར་བྱ། ཞེས་བྱུང་ཡང་། ཞུན་
ཐར་བྱ་ཟེར་རྒྱུ་ལ། ཡི་གེ་བའི་རྟོག་བཟོས་ཡིག་ལོག་བྲིས་པ་ཡིན་ནམ་སྙམ་པའི་དོགས་
པ་ཡང་མཆིས་པས་དཔྱད་པར་བྱ། ཡུས་མ་བསྒོམ། ཞེས་པ་ནི། སྤྱིར་ཡུས་ཞེས་པ་
བདེན་པ་དང་མད་པའི་དོན་ལ་འཇུག་པའི་སྐབས་ཡོད་ཀྱང་། འདིར་ནི་ཡུས་ཆེ་མདོག་
ཁ་བོ་མ་བྱས། སྦམ་ཆེ་མདོག་ཁ་པོ་མ་བྱས་ཟེར་བ་ལྟར། ཕ་རོལ་པོ་ལ་དྲིན་ཆེ་མདོག་
ཁ་བོ་མ་བྱས་ཞེས་པའོ། ། ཀོ་ལོང་མ་སྡོམ། ཞེས་པ་ནི། ཕ་རོལ་པོས་ངན་བྱས་པའི་
ལན་ཞེ་ལ་མ་བཞག་པར་དེ་མ་ཐག་བརྗེད་དུ་གཞུག་པའི་དོན་ཡིན་ཞིང་། འདིར་འགྲེལ་
བ་ལས། བཟོད་སྲན་ཤའུ་བས་ཆུང་ཞེས་པའི་ཤའུ་ནི། སྐྱི་མོ་བཤུས་པའི་འོག་ཏུ་ཤ་
ཚུང་དམར་ཁྲིད་དེ་བ་དེ་དང་། ཀོ་ལོང་གཙང་བཙན་པས་དམ། ཞེས་པ་ནི། སྤྱིར་
70



རྡོ་རྗེ་ལེགས་པ་ ཐམས་ ཅད་ཀོ་ལོང་ཆེ་བ་དང་། ཁྱད་པར་དུ་གཙང་བཙན་གྱི་རྡོ་རྗེ་
ལེགས་པ་ཤིན་ཏུ་རྩུབ་པའི་དོན་ལ་ཟེར། ཞེས་པ་ལྟར་རོ། །ཡུད་ཙམ་པ་མི་བྱ། ཞེས་
པ་ནི། མི་གཞི་བརྟན་པའི་དོན་ཏེ། འགྱུར་ལྡོག་མི་སྐྱེན་པར་ངང་རིང་བ། གཤིས་
བཟང་བ་དགོས་ཞེས་པའི་དོན་ནོ། ། འོར་ཆེ་མ་འདོད། ཅེས་པ་ནི། འོར་ཆེ་ནི་སྐུ་
དྲིན་ཏེ། གཞན་ལ་ཕན་བཏགས་ པའི་ལན་དུ་ཕ་རོལ་པོས་འོ་བརྒྱལ་ཆེ་ཞེས་ཚིག་གི་
གཏང་རག་བརྗོད་པ་ལྟ་བུ་ལ་མི་རེ་བའི་དོན་ནོ། ། སྙིགས་མ་ལྔ་བོ་བདོ་བ་འདི། །བྱང་
ཆུབ་ལམ་དུ་བསྒྱུར་བ་ཡིན། །ཞེས་སོགས་ནི་གོ་སླའོ། །དེ་ལྟར་ན་དོན་ཚན་བདུན་གྱི་ས་
བཅད་མ་སྟོང་ཙམ་ཞིག་བཀོད་ཟིན་ཏོ། །འདིར་ཐོར་བུ་ཐོར་བུར་བཤད་པ་བྱས་པ་ནི་
རང་དང་མཉམ་པའི་ལས་དང་པོ་བ་དག་གིས་ཚིག་འདི་ལྟ་བུ་ལ་ཐོགས་ཤས་ཆེ་སྙམ་ནས་
བཤད་པའི་ཁུལ་ཡིན་ལ་མཐར་ཆགས་སུ་འགྲེལ་ན་ལེགས་མོད། འོན་ཀྱང་ཚིག་ཚོགས་
མང་ བས་ འཇིགས་ པ་ དང་གོ་སླ་ བར་ བསམས་ནས་ བཤད་ པ་ མ་ བྱས་ སོ། ། སྨྲས་ པ།
ཐེག་ཆེན་འཇུག་སྒོ་གཉིས་སུ་མེད་པའི་ལམ། །འཁོར་བའི་ནད་མང་དྲུང་འབྱིན་བདུད་
རྩིའི་མཆོག།། བདག་གཞན་མཉམ་བརྗེའི་བྱང་ཆུབ་སེམས་མཆོག་འདི། །མཐའ་ཡས་
འགྲོ་ལ་ཕན་བདེ་འཇོ་བའི་དཔྱིད། །དེ་ཕྱིར་ཚུལ་འདིར་སྐལ་ལྡན་མཐའ་དག་གིས། །ཅི་
དགར་སྤྱོད་པའི་སྐལ་བཟང་མྱོང་བའི་ཆེད། ། ལེགས་བཤད་གསར་བའི་དགའ་སྟོན་་་་
འགྱེད་པ་འདིར། ། དོན་དུ་གཉེར་རྣམས་དགྱིས་དགུར་རོལ་པར་བྱོས། །ཀུན་ལ་སྨན་
པའི་ལྷག་བསམ་བཟང་པོ་ཡིས། ། ཚུལ་འདིར་ངལ་བ་བསྟེན་པའི་བསོད་ནམས་དེས། །
དྲིན་གྱིས་བསྐྱངས་པའི་མ་རྒན་འགྲོ་བ་རྣམས། །བྱང་ཆུབ་སེམས་དང་ནམ་ཡང་འབྲལ་
མེད་ཤོག། ཅེས་བློ་སྦྱོང་དོན་བདུན་མ་ལ་ཉེ་བར་མཁོ་བའི་གཏམ་ཐེག་མཆོག་ཉེ་ལམ་
ཞེས་བྱ་བ་འདི་ནི། ཨ་ལག་ཤ་ཞེས་པའི་བས་མཐར་སྐྱེས་པའི་བན་རྒན་སྨོན་རམས་པ་
༧/ངག་དབང་བསྟན་དར་གྱིས་རང་ལོ་གྱ་གཅིག་པ། རབ་བྱུང་བཅུ་བཞི་བའི་ས་ཕག་
ལོའི་ཆུ་སྟོད་ཟླ་བའི་ཡར་ངོའི་ཚེས་བཞི་ལ་གྲུབ་པར་བགྱིས་པའོ། ། བཀྲ་ཤིས་པར་
གྱུར་ཅིག།
ནམ ་བ་



༄༅། །འཆད་རྩོད་རྩོམ་གསུམ་གྱི་རྣམ་གཞག་ལེགས་བཤད་
ཉིན་བྱེད་སྣང་བ་ཞེས་བྱ་བ་བཞུགས་སོ། །
ཨོཾ་སྭཱ་སྟི། སྙན་པའི་ངག་གིས་ལེགས་བཤད་འཆད་ལ་དབང་། ། བློ་གྲོས་བཟང་
པོས་ཤེས་བྱའི་གནས་ལུགས་ཀུན། ཇི་བཞིན་གཟིགས་པས་ལམ་སྟོན་དགེ་བའི་བཤེས། །
ཀློང་རྡོལ་བླ་མའི་ཞབས་ལ་སྤྱི་བོས་འདུད། །སྐྱབས་གསུམ་རིན་ཆེན་ཀུན་འདུས་བདག་
ཉིད་ཕྱིར། །སྐྱབས་རེ་གཞན་ལ་འཚོལ་བ་ཡོངས་བཏང་སྟེ། །སྐྱབས་གཅིག་དམ་པ་བླ་མ་
ཁྱོད་ཉིད་ལ། ། སྐྱབས་སུ་མཆིའོ་བརྩེ་བས་སྐྱོང་གྱུར་ཅིག། གང་གི་ཞབས་པད་སྤྱི་བོར་
བསྟེན་པའི་ཚེ། །སྡུག་པའི་བུ་ལ་བརྩེ་བའི་མ་བཞིན་དུ། །དགྱེས་པའི་སྤྱན་རས་བཙས་པ་
ཙམ་གྱིས་ཀྱང་། །རྣམ་དཔྱོད་མཆོག་གི་སྐལ་བཟང་ཅིས་མི་སྦྱིན། །དེ་ཕྱིར་བླ་མའི་བྱིན་
རླབས་ཚ་ཟེར་གྱིས། ། བདག་བློའི་པདྨོ་ཅི་དགར་བཞད་པའི་མཐུས། ། རོ་འཛིན་རྐང
དྲུག་འཆད་རྩོད་རྩོམ་པའི་གཏམ། །དབྱངས་བདུན་རྫོགས་པའི་སྙན་པའི་གླུ་རུ་ལེན། །
རབ་འབྱམས་རྒྱལ་བའི་ཐུགས་ཀྱི་དཔལ་བེའུར། ། ཡོངས་སུ་གཏམས་པའི་ལེགས་བཤད་
ཡིད་བཞིན་ནོར། ། བཤད་སྒྲུབ་རྒྱལ་མཚན་རྩེ་མོར་འགོད་མཛད་པའི། །བཤེས་བ།ཉེན་
ཚོགས་ལ་ལན་བརྒྱར་དང་བ་འཛིན། ། ཆེར་ སྙིགས་ལྔ་བདོའི་དུས་ཀྱི་ཐུན་གསུམ་་་་་་
མཐར། ། ལེགས་བཤད་འོད་སྟོང་ལྡན་པ་འདི་ ཤར་ཚེ། ། ཕྱོགས་རིས་ཡོན་ཏན་ གྱིས་་་
དྲེགས་མེ་ཁྱེར་དག། སྨྲ་བ་བཅད་དེ་རང་དགར་ཉལ་ན་མཛེས། །གསུང་རབ་རིན་ཆེན་
པདྨའི་ཚལ་ཡངས་པོར། ། དོན་བཟང་བཅུད་ཀྱིས་གཏམས་པའི་གེ་སར་ལ། ། སྔོན་མེད་
དཔྱིད་ཀྱི་དགའ་སྟོན་མྱོང་འདོད་པའི། །གཟུར་གནས་བུང་ཚོགས་ཚུལ་འདིར་རྩེན་པར་
རིགས། །
དེ་ལ་འདིར་འཆད་རྩོད་རྩོམ་གསུམ་གྱི་རྣམ་གཞག་བཤད་པ་ལ་གསུམ། འཆད་
པའི་ རྣམ་ གཞག་ དང་། རྩོད་ པའི་ རྣམ་ གཞག་ དང༌། རྩོམ་ པའི་ རྣམ་ གཞག་ གོ།
དང་པོ་ལ་ཡང་གསུམ། འཆད་པ་པོ་རྟེན་གྱི་གང་ཟག་དང་། འཆད་རྒྱུའི་ཆོས་དང་།
72



དེས་དེ་ཇི་ལྟར་འཆད་པའི་ཚུལ་ལོ། །དང་པོ་ནི། གང་འཆད་རྒྱུའི་ཆོས་ཀྱི་དོན་ལེགས་
པར་ཁོང་དུ་ཆུད་ཅིང་མཁས་མིང་དང་ཟང་ཟིང་ལ་ལྟོས་པ་མེད་པར་གཞན་ལ་ཕན་འདོད་
ཀྱི་བསམ་པས་ཀུན་ནས་བསླངས་ཏེ་འཆད་པ་ན། གང་བརྗོད་ཀྱང་བརྡའ་དག གང་
ནས་ བཤད་ ཀྱང་ འབྲེལ། ཅི་ཙམ་བཤད་ ཀྱང་ རན། ཇི་ ལྟར་ བཤད་ ཀྱང་ འཐད།
གཞན་ དག་ ལ་ དགའ་ བ་ སྐྱེད་ ནུས་ པའི་ ཡོན་ ཏན་ དང་ ལྡན་ པ་ ཞིག་ གིས་ འཆད་ན།
མངོན་པར་མཛོད་ལས། སྟོན་པའི་དམ་ཆོས་རྣམ་གཉིས་ཏེ། །ལུང་ད་ང་རྟོགས་པའི་
བདག་ཉིད་དོ། ། དེ་འཛིན་བྱེད་པ་སྨྲ་བྱེད་དང་། ། སྒྲུབ་ པར་བྱེད་པ་ཁོ་ནའོ། ། ཞེས་
གསུངས་པ་ལྟར་གྱི་ལུང་གི་བསྟན་པ་འཛིན་པའི་སྐྱེས་བུ་ཞེས་བྱ་བའི་གྲངས་སུ་ཆུད་པར་
འགྱུར་བ་ཡིན་ནོ། །གཉིས་པ་སྤྱིར་འཆད་རྒྱུ་ནི། དམ་པའི་ཆོས་ཏེ། དེ་ཡང་མདོ་ལས།
སྡུག་བསྔལ་དག་ནི་ཐམས་ཅད་དང༌། །སྒྲིབ་པ་ཀུན་སེལ་དམ་པའི་ཆོས། །ཞེས་གསུངས་
པ་ལྟར། གང་ཞིག་སྤྱད་ཅིང་ཉམས་སུ་བླངས་ན་སྡུག་བསྔལ་དང་སྒྲིབ་པ་ཐམས་ཅད་
ཟད་པའི་ཐབས་སུ་གྱུར་པ་ཞིག་གོ། སྤྱིར་ཆོས་ཀྱི་སྒྲ་ནི། རྣམ་བཤད་རིགས་པ་ལས།
ཆོས་ནི་ཤེས་བྱ་ལམ་དང་ནི། ། མྱ་ངན་འདས་དང་ཡིད་ཀྱི་ཡུལ། །བསོད་ནམས་ཚེ་དང་
གསུང་རབ་དང་། །འབྱུང་འགྱུར་ངེས་དང་ཆོས་ལུགས་ལའོ། །ཞེས་དོན་བཅུ་ལ་འཇུག་
པར་བཤད་པས། ཆོས་ཀྱི་སྒྲ་ཤེས་བྱ་ལ་འཇུག་པ་ནི་ཆོས་ཐམས་ཅད་བདག་མེད་པ་ཞེས་
པ་ལྟ་བུ་དང་། ལམ་ལ་འཇུག་པ་ནི་བྱང་ཆུབ་ཀྱི་ཆོས་སུམ་ཅུ་རྩ་བདུན་ཞེས་པ་ལྟ་བུ་
དང་། མྱང་འདས་ལ་འཇུག་པ་ནི་འདོད་ཆགས་དང་བྲལ་བ་རྣམས་ཀྱི་མཆོག་ཆོས་ལ་
སྐྱབས་སུ་མཆིའོ་ཞེས་པ་ལྟ་བུ་དང་། ཡིད་ཀྱི་ཡུལ་ལ་འཇུག་པ་ནི་ཡིད་ཀྱི་ཡུལ་ནི་ཆོས་ཀྱི་
སྐྱེ་མཆེད་དོ་ཞེས་པ་ལྟ་བུ་དང༌། བསོད་ནམས་ལ་འཇུག་པ་ནི་བསོད་ནམས་བྱེད་པའི་
མི་ལ་ཆོས་བྱེད་པ་ཞེས་པ་ལྟ་བུ་དང་། ཚེ་ལ་འཇུག་པ་ནི་ཚེ་འདི་ལ་བདེ་བར་གནས་པ་
ལ་མཐོང་བའི་ཆོས་ལ་བདེ་བར་གནས་པ་ཞེས་པ་ལྟ་བུ་དང་། གསུང་རབ་ལ་འཇུག་པ་
ནི་དམ་པའི་ཆོས་འདུལ་བ་དང་ཆོས་མངོན་པ་ཞེས་པ་ལྟ་བུ་དང་། འབྱུང་འགྱུར་ལ་
འཇུག་པ་ནི་ལུས་འདི་ནི་རྒྱ་བའི་ཆོས་ཅན་ནོ་ཞེས་པ་ལྟ་བུ་དང་། ངེས་པ་ལ་འཇུག་པ་ནི་
བཞི་བོ་འདི་ནི་ངེས་པར་བྱ་དགོས་པའི་དགེ་སྦྱོང་གི་ཆོས་སོ་ཞེས་པ་ལྟ་བུ་དང་། ཆོས་
ལུགས་ལ་འཇུག་པ་ནི་གཤིན་པོ་ལ་མཚུན་འཐོར་བྱེད་པ་ལ་ཡུལ་ཆོས་སམ་ཡུལ་གྱི་ཆོས་
ལ་མ་ལ
73



ལུགས་ཞེས་པ་ལྟ་བུ་དང་། དེར་མ་ཟད་ཆོས་ཀྱི་སྐད་དོད་དྷརྨ་ཞེས་པ་འཛིན་པའམ་
འཆང་བ་ལ་འཇུག་པ་ལྟར་དེ་དག་ལ་འཛིན་པའི་དོན་ཡང་བཤད་དུ་ཡོད་དེ། ཤེས་བྱའི་
ཆོས་ནི་རང་གི་མཚན་ཉིད་འཛིན། ལམ་ཡང་དག་པའི་ལྟ་བ་ནི་ལོག་པར་ལྟ་བའི་གོལ་
ས་ལས་འཛིན། མྱང་འདས་ནི་འཁོར་བར་ལྟུང་བ་ལས་འཛིན། ཡིད་ཀྱི་ཡུལ་ནི་ཡིད་
འཛིན། བསོད་ནམས་ནི་ངན་འགྲོར་འགྲོ་བ་ལས་འཛིན། ཚེ་ནི་རིས་མཐུན་འཛིན།
གསུང་རབ་ནི་བརྗོད་དོན་ཕྱིན་ཅི་མ་ལོག་པར་འཛིན། འབྱུང་འགྱུར་ནི་མ་འོངས་པ་
འཛིན། ངེས་པ་ནི་བྱ་དགོས་པའི་བྱ་བ་བྱེད་ པས་འཛིན། ཡུལ་ཆོས་ནི་ཡུལ་དང་
རིགས་ཀྱི་སྤྱོད་པ་འཛིན་པ་སོགས་སོ། །དམ་པའི་ཆོས་ལ་དབྱེ་ན། ལུང་གི་ཆོས་དང་།
རྟོགས་ པའི་ ཆོས་ གཉིས་ སུ་ དབྱེ་ བ་ དང༌། འབྲས་ བུའི་ ཆོས་ འགོག་ བདེན་ དང་།
བསྒྲུབ་པའི་ཆོས་ལམ་བདེན་དང་། བཤད་པའི་ཆོས་གསུམ་དུའང་དབྱེ་རུང་ཞིང་དེ་ལ་
ལུང་གི་ཆོས་དང་བཤད་པའི་ཆོས་ནི་རྣམ་གྲངས་ཡིན་པས་དབྱེ་ན་བཀའ་དང་བསྟན་
བཅོས་གཉིས་ཡོད་དོ། །དེ་ལ་བཀའ་ནི། རྒྱུད་བླ་མ་ལས། གང་ཞིག་དོན་ལྡན་ཆོས་
དང་ཉེར་འབྲེལ་ཞིང་། །ཁམས་གསུམ་ཀུན་ནས་ཉོན་མོངས་སྤོང་བྱེད་གསུང་། །ཞི་བའི་
ཕན་ཡོན་སྟོན་པར་མཛད་པ་གང་། །དེ་ནི་དྲང་སྲོང་གསུང་ཡིན་ཞེས་པ་ལྟར་སྤོབས་པ་
བཞི་ལྡན་ནམ། ཡང་ན་རིགས་པའི་དབང་ཕྱུག་གིས། འབྲེལ་བ་དང་ནི་རྗེས་མཐུན་
ཐབས། །སྐྱེས་བུའི་དོན་ནི་རྗོད་བྱེད་ངག། ཅེས་པ་ལྟར་ཁྱད་པར་གསུམ་ལྡན་གྱི་ལུང་
ངོ༌། །འདིའི་སྤོབས་པ་བཞི་ལྡན་དང་ཁྱད་པར་གསུམ་ལྡན་ནི་གནད་གཅིག་སྟེ། གང་
ཞིག་དོན་ལྡན་ཞེས་པ་དང་། སྐྱེས་བུའི་དོན་ནི་ཞེས་ པ་ གཉིས་ གནད་ གཅིག དེ་
བཞིན་དུ་ཆོས་དང་ཉེར་འབྲེལ་ཞིང་ཞེས་པ་དང་། འབྲེལ་བ་དང་ནི་ཞེས་པ་གཉིས་
གནད་གཅིག ཁམས་གསུམ་ཀུན་ནས་ཉོན་མོངས་སྤོང་བྱེད་གསུངས། ཞེས་པ་དང་།
རྗེས་མཐུན་ཐབས་ཞེས་པ་གཉིས་གནད་གཅིག་པའི་ཕྱིར། སྔོན་དུས་སུ་བཀའ་དང་
གསུང་རབ་དང་སྡེ་སྣོད་གསུམ་ལ་ཁྱད་པར་མི་འབྱེད་ཅིང་ཕྱིས་ཀྱི་མཁས་པ་དག་གིས་སྡེ་
སྣོད་ལ་བསྟན་བཅོས་ཀྱང་འཇོག་པར་བཞེད་དོ། ། དེ་ལྟ་བུ་བཀའ་ལ་དབྱེ་ན། དུས་ཀྱི་
སྒོ་ནས་འཁོར་ལོ་དང་པོར་བར་མཐའ་གསུམ་དང་། བརྗོད་བྱའི་སྒོ་ནས་དྲང་ངེས་
གཉིས་དང་། རྗོད་བྱེད་ཀྱི་སྒོ་ནས་གསུང་རབ་ཡན་ལག་བཅུ་གཉིས་དང་། གདུལ་
74



བྱའི་སྒོ་ནས་ཐེག་ཆེན་དང་ཐེག་དམན་གྱི་བཀའ་གཉིས་དང༌། གཉེན་པོའི་སྒོ་ནས་སྡེ་
སྣོད་གསུམ་སྟེ། ལས་འབྲས་ལ་རྨོངས་པའི་གཉེན་པོར་མདོ་སྡེ། སྤྱོད་པ་མཐའ་གཉིས་
སུ་ལྟུང་བའི་གཉེན་པོར་འདུལ་བ། རང་ལྟ་མཆོག་འཛིན་ གྱི་གཉེན་པོར་མངོན་པ་
གསུངས་ཤིང༌། དེ་ཡང་མདོ་སྡེ་ལས་ལས་འབྲས་ཞིབ་ཏུ་འཆེད་པར་བྱེད། འདུལ་བ་
ལས་ལས་འབྲས་ལ་སྤང་བླང་བྱ་ཚུལ་འཆད་པར་བྱེད། མངོན་པ་ལས་འབེལ་གཏམ་སྟེ་
མཚན་མས་མཚོན་པའི་རྨད་དུ་བྱུང་བའི་དོན་ཅན་གྱི་ཡང་དག་པའི་གཏམ་ལ་མཁས་པར་
བྱེད་ཚུལ་གཏན་ལ་དབབ་པའི་ཕྱིར་དེ་དག་གི་གཉེར་པོར་སོང་བ་ཡིན་ནོ། །བདག་རྐྱེན་
གྱི་སྒོ་ནས་ཞལ་ནས་གསུངས་པ་དང་། རྗེས་སུ་གནང་བ་དང་། བྱིན་གྱིས་བརླབས་པ་
དང་གསུམ་ལས། དང་པོ་ནི། བདེན་བཞིའི་ཆོས་འཁོར་ལྟ་བུ་དང་། གཉིས་པ་ནི།
སྙིང་རྗེ་པད་དཀར་ལས། བཀའ་བསྡུ་བའི་ཚེ་ཐོག་མར་འདི་སྐད་བདག་གིས་ཐོས་པ་ལ་
སོགས་པས་གླེང་སློང་། བར་དུ་མཚམས་སྦྱར་གྱི་ཚིག་ཆུགས། མཐའ་མར་བཅོམ་ལྡན་
འདས་ཀྱིས་གསུངས་པ་ལ་མངོན་པར་བསྟོད་དོ་ཞེས་ཆུགས་ཤིག་ཅེས་རྗེས་སུ་གནང་བ་ལྟ་
བུ་དང་། གསུམ་པ་ལ། སྐུས་བྱིན་གྱིས་བརླབས་པ་དང་། གསུང་གིས་བྱིན་གྱིས་
བརླབས་པ་དང་། ཐུགས་ཀྱིས་བྱིན་གྱིས་བརླབས་པ་དང་གསུམ་ལས། དང་པོ་ནི།
ཕྱོགས་བཅུའི་སངས་རྒྱས་རྣམས་ཀྱིས་ཕྱག་གཡས་པ་བྱང་ཆུབ་སེམས་དཔའི་རྡོ་རྗེ་སྙིང་
པོའི་སྤྱི་བོར་བཞག་མ་ཐག་ཏུ་བྱང་ཆུབ་སེམས་དཔའ་དེས་མདོ་སྡེ་ས་བཅུ་བ་ཐོགས་མེད་
དུ་གསུངས་པ་ལྟ་བུ་དང༌། གཉིས་པ་ནི། བརྒྱད་སྟོང་བ་ལས། རབ་འབྱོར་བྱང་
ཆུབ་སེམས་དཔའ་རྣམས་ཀྱིས་ཕ་རོལ་ཏུ་ཕྱིན་པ་ལས་བརྩམས་ཏེ་ཇི་ལྟར་བྱང་ཆུབ་སེམས་
དཔའ་རྣམས་ངེས་པར་འབྱུང་བར་འགྱུར་བ་དེ་ལྟར་སྤོབས་པ་སྐྱེད་ཅིག་ཅེས་གསུངས་མ་
ཐོག་ ཏུ་ ཚེ་ དང་ ལྡན་ པ་ རབ་ འབྱོར་ གྱིས་ ཤེར་ ཕྱིན་ གྱི་ མདོ་ གསུངས་ པ་ ལྟ་ བུ་ དང་།
གསུམ་པ་ལ། ཐུགས་ཏིང་ངེ་འཛིན་གྱིས་བྱིན་གྱིས་བརླབས་པ་དང་། ཐུགས་བདེན་
པས་བྱིན་གྱིས་བརླབས་པ་དང་། ཐུགས་རྗེས་བྱིན་གྱིས་བརླབས་པ་དང་གསུམ་ལས།
དང་པོ་ནི། སངས་རྒྱས་ཀྱིས་ཟབ་མོ་སྣང་བ་ཞེས་བྱ་བའི་ཏིང་ངེ་འཛིན་ལ་སྙོམས་པོར་
ཞུགས་པའི་སྟོབས་ཀྱིས་ཚེ་དང་ལྡན་པ་ཤཱ་རིའི་བུ་དང་སྤྱན་རས་གཟིགས་གཉིས་ཀྱིས་དྲི་བ་
དྲིས་ལན་གྱི་ཚུལ་དུ་ཤེས་རབ་སྙིང་པོ་གསུངས་པ་ལྟ་བུ་དང༌། གཉིས་པ་ནི། སངས་
75



རྒྱས་ཀྱིས་ངེད་གཞན་དོན་དུ་བསྐལ་ཆེན་གྲངས་མེད་གསུམ་དུ་ཚོགས་གསོག་པར་བྱེད་པ་
བདེན་ན་ནམ་མཁའ་ སོགས་ལས་ཀྱང་ཆོས་ཀྱི་སྒྲ་འབྱུང་ བར་གྱུར་ཅིག་ཅེས་ཐུགས་ལ་
བདེན་པ་བདར་བའི་སྟོབས་ ཀྱིས་ ལྗོན་ ཤིང་སོགས་ལས་ཆོས་ཀྱི་སྒྲ་བྱུང་བ་ལྟ་བུ་དང་།
གསུམ་པ་ནི། གནོད་སྦྱིན་དང་ལྷ་ཀླུ་སོགས་རང་རང་གི་སྔགས་སྨྲས་པ་སངས་རྒྱས་ཀྱི་
ཐུགས་རྗེས་ནད་ཞི་བ་ལ་སོགས་པའི་ནུས་པ་ཁྱད་པར་ཅན་དུ་བྱིན་གྱིས་བརླབས་པ་ལྟ་
བུའོ། །མདོར་ན་འཆད་རྒྱུའི་ཆོས་ནི་རྒྱལ་བའི་གསུང་རབ་བརྗོད་བྱའི་དོན་དང་བཅས་པ་
ཡིན་ཞིང་། དེ་ཡང་སངས་རྒྱས་ཀྱིས་གསུངས། སྡུད་པ་པོས་བསྡུས། མཁས་གྲུབ་
རྣམས་ཀྱིས་བཀྲལ། ལོ་པཎ་རྣམས་ཀྱིས་བསྒྱུར། བླ་མ་བརྒྱུད་པའི་མན་ངག་དང་ལྡན་
་ པའི་རྩོད་མེད་ཀྱི་བཀའ་དོན་དང་བཅས་པ་ནི་འདིའི་བཤད་་པར་བྱ་བའི་ཆོས་སོ། ། །
གསུམ་པ་དེ་ཇི་ལྟར་བཤད་པའི་ཚུལ་ལ། བཤད་ཚུལ་དངོས་ དང༌། བཤད་
པའི་མིང་གི་རྣམ་གྲངས་སོ། ། དང་པོ་ལ་གཉིས། མདོ་སྡེ་འཆད་ཚུལ་དང༌། རྒྱུད་སྡེ་
འཆད་ཚུལ་ལོ། །དང་པོ་ལ་དུ་མ་ཡོད་དེ། སློབ་དཔོན་དཎྜིས། ཤིས་བརྗོད་ཕྱག་བྱ་
དངོས་པོ་ནི། །ངེས་པར་བསྟན་པའང་དེ་ཡི་སྒོ། །ཞེས་པ་ལྟར། ཤིས་པ་བརྗོད་པ་དང་།
ཕྱུག་བྱ་བ། མདོར་བསྟན་ པ་ གང་རུང་གི་སྒོ་ནས་འཆད་པར་བྱེད་པ་དང༌། རྣམ་
བཤད་རིགས་པ་ལས། མདོ་དོན་སྨྲ་བ་དག་གིས་ནི། ། དགོས་དོན་བསྡུས་པའི་དོན་
བཅས་དང་། ། ཚིག་དོན་བཅས་དང་མཚམས་སྦྱར་བཅས། །བརྒལ་ལན་བཅས་ཏེ་བསྙད་
པར་བྱ། ། ཞེས་ བཤད་ ཐབས་ ཡན་ ལག་ ལྔ་ གསུངས་ ཤིང་། དེ་ ལ་ དགོས་ དོན་ ནི་
མཁས་འཇུག་ལས། བསྟན་བཅོས་དམ་པར་བསྟན་པའི་ཕྱིར། ། སྟོན་པས་ཐོག་མར་
དགོས་པ་བསྟན། །ཡོངས་སུ་རྟོགས་པ་དེ་མཐོང་ནས། ། སྤྱོད་པ་ལ་ཡང་ཅིས་མི་འདུག
ཅེས་པ་ལྟར། རྟོག་ལྡན་རྣམས་གཞུག་བྱའི་བསྟན་བཅོས་དེ་དོན་ཆེན་པོ་དང་ལྡན་པར་
མཐོང་ན་དེ་ལ་འབད་པས་ ཐོས་ སོགས་ཀྱིས་ཞུགས་པར་འགྱུར་བའི་ཆེད་དུ་ ཐོག་མར་
དགོས་པ་རྗོད་པའི་སྒོ་ནས་འཆད་ལ། བསྡུས་དོན་ནི། སྤྱིའི་དོན་དང་ཡན་ལག་གི་
དོན་སོ་སོར་མ་འདྲེས་པར་བསྡུས་ཤིང་། དེ་ཡང་ཆོད་ཆེ་བ་དང༌། ཚིག་གསལ་བ་
དང་། བརྗོད་བདེ་བ་དང་། ངག་ཉུང་བ་དང་། ཚིག་སྙོམས་པའི་སྒོ་ནས་བསྡུས་
པའི་དོན་དེ་ཉིད་ཀྱིས་འཆད་རྒྱུའི་གཞུང་གི་དོན་རགས་པ་ལ་གོ་བ་སྐྱེད་ཐུབ་པ་ཞིག་སྟེ།
76



མངོན་རྟོགས་རྒྱན་གྱི་དོན་ཡོངས་རྫོགས་དངོས་པོ་བརྒྱད་དུ་བསྡུས་ནས་བསྟན་པ་ལྟ་བུ་
ཡིན་པའི་ཕྱིར། འདི་ནི་སྔོན་ལ་མདོར་བསྟན་ནས་དེའི་འོག་ཏུ་རྒྱས་བཤད་བྱས་པའི་
བསྡུས་དོན་ཡིན་ལ། ཡང་རྒྱས་བཤད་ཀྱི་འོག་ཏུ་མདོར་བསྡུས་བྱས་པའི་བསྡུས་དོན་ནི།
དཔེར་ན་རྟེན་འབྲེལ་ཡན་ལག་བཅུ་གཉིས་ སོ་སོར་རྒྱས་པར་བཤད་ པའི་ མཐར་ཉོན་
མོངས་པ་གསུམ་དུ་བསྡུས་ནས་བསྟན་པ་ལྟ་བུའོ། །འདི་ལ་སྤྱིའི་དོན་ཟེར་ཞིང་། མ་
རིག་པའི་རྐྱེན་གྱིས་འདུ་བྱེད་ཅེས་བྱ་བ་ལ་མ་རིག་པ་དེ་གང་ཞེ་ན་ཞེས་ལོགས་སུ་བཤད་པ་
ལྟ་བུ་ལ་ཡན་ལག་གི་དོན་ཟེར་རོ། །ཚིག་དོན་ནི། གང་བཤད་གང་གིས་བཤད་ཚུལ་ཇི་
ལྟར་དུ་བཤད་ཅེས་པ་ལ་སོགས་པའི་སྒོ་ནས་ས་བཅད་བཀྲམ་སྟེ། སེང་གེའི་ལྟ་སྟངས་
ཀྱིས་དོན་ གྱི་ གཞི་ངེས། སྦལ་བའི་འཕང་འགྲོས་ཀྱིས་ གཞུང་དོན་དུམ་བུར་གཅོད།
རུས་སྦལ་བཞི་འགྲོས་ཀྱིས་ཚིག་གི་འབྲུ་ནོན་པའམ་ཚིག་དོན་མ་ལུས་པར་འཆད། སྟག་
གི་མཆོངས་སྟབས་ཀྱིས་སྐབས་དབྱེ་བའི་སྒོ་ནས་ཁྱད་གཞི་ཁྱད་ཆོས་ལ་དོགས་པ་བསུ་བའི་
དྲིས་ཚིག་དང་ལན་གྱིས་མཐའ་དཔྱད་ནས་འཆད་པའམ། མིང་གཅིག་དོན་དུ་མ་ལ་
འཇུག་ པ་དང་། སྒྲའི་ཟུར་གཅིག་ལ་དྲངས་ཏེ་འཆད་པ་དང་། ཡི་གེ་བསྒྱུར་ནས་
འཆད་པ་དང་། དགག་སྒྲ་ ཁོང་ནས་ཕྱུང་ སྟེ་ཚིག་ བསྒྱུར་ནས་འཆད་པ་ལ་སོགས་་་་
པའོ། །བསྟན་བཅོས་ལ་ས་བཅད་ལེན་པའི་ཁུངས་ནི། ཟླ་བ་གྲགས་པའི་སྒྲོན་གསལ་
ལས། རྒྱུད་འདིའི་མིང་ཅི་ཞིག་ཡིན། སུའི་དོན་དུ་དེ་ཉིད་མཛད། སུ་ཞིག་བྱེད་པ་
བོ། འདིའི་ཚད་ཅི། འདིའི་དགོས་པའང་ཅི་ཞིག་ཅེས་གླེང་བསླང་བ་ལྔ་གསུངས་པའི་
ནང་ཚན་གྱི་འདིའི་ཚད་ཅི་ཞེས་པ་དེས་ས་བཅད་ལེན་ཚུལ་སྟོན་པ་ཡིན་ལ། འདི་ལ་
སྔོན་གྱི་མཁས་པ་རྣམས་ཀྱིས་རྩིས་འགོ་ལྔས་བཤད་པར་བྱ་བ་ཟེར་རོ། །མཚམས་སྦྱར་ནི།
ཚིག་གོང་འོག་མཚམས་སྦྱར་བ་ངང་བའི་འགྲོས་ཀྱིས་ཚིག་དོན་སྔ་མས་ཕྱི་མ་འདྲེན་མི་ནུས་
པའམ་ནུས་ཀྱང་ མི་གསལ་ བ་ལ་དེའི་འབྲེལ་ནི་ འདི་ལྟར་རོ་ཞེས་འཆད་པ་ལྟ་བུའོ། །
བརྒལ་ལན་ནི། ཕོ་རོག་གི་འཁུ་འཕྲིག་ལྟར་དཀའ་བའི་གནས་འགའ་ཞིག་ལ་དེའི་དོན་
གང་ཞེ་ན་ཞེས་དྲི་བ་བཀོད་ནས་དེའི་ལན་བཏབ་པ་ལྟ་བུ་དོགས་པ་ཁོང་ནས་བསླངས་ཏེ་
དེ་དང་དེའི་ལན་བཤད་པའི་སྒོ་ནས་གཞུང་དོན་གཏན་ལ་དབབ་པ་ཡིན་ནོ། །ཡང་ཆོས་
བཤད་ཐབས་ཀྱི་སྒོ་གསུམ་དུ་ཡང་མཛད་དེ། དོན་བསྟན་པ་དང་། གཞུང་བཤད་པ་
77



དང་། གཞུང་དོན་ངེས་པར་བྱེད་པའོ། ། དང་པོ་ནི། གཞུང་གི་དོན་སྙམ་སོགས་སུ་
བསྟན་ནས། གང་ལས་འོངས་པའི་འབྲེལ། ཅིའི་ཕྱིར་བཀོད་པའི་དགོས་པ། ཅི་
ཞིག་བསྟན་པའི་བརྗོད་བྱ་གསུམ་གྱི་སྒོ་ནས་འཆད་པར་བྱེད་ལ་དེས་སློབ་མ་དོན་ལ་མཁས་
པར་བྱེད་དོ། །གཉིས་པ་ནི། དཀྱུས་ཀྱི་འཐེམ་སྦྱོར་གྱིས་ཁྱད་གཞི་ངོས་བཟུང་སྟེ། དེ་
ལ་དོགས་པ་ སྤངས་ པའི་ཚུལ་གྱིས་ཁྱད་ཆོས་བཤད་ནས་དེས་དངོས་ཤུགས་ལ་ཇི་ལྟར་
བསྟན་འདུག་སྙམ་དུ་དཔྱོད་པའི་སྒོ་ནས་འཆད་པར་བྱེད་ལ་དེས་སློབ་མ་ཚིག་ལ་མཁས་
པར་བྱེད་དོ། །གསུམ་པ་ནི། དེ་དག་གིས་གཞུང་དོན་རྟོགས་སུ་ཟིན་ཀྱི ང་གཞན་གྱིས་
རྒོལ་བ་མི་བཟློག་པ་སྲིད་པས། བཤད་ཟིན་དེ་ཉིད་ལ་འགལ་བ་དང་ཟློས་པ་དང་མ་
འབྲེལ་ལོ་ཞེས་བསམ་པའི་རྒོལ་བ་བཀོད་ནས། དེའི་བསམ་པ་སེལ་བྱེད་ཀྱི་ལན་དངོས་
དང་། ལུང་རིགས་གཞན་གྱི་ལན་དང་། དོན་ དགོངས་ པ་ ཅན་ དུ་དོགས་པ་དག་
སྤངས་ཏེ་འཆད་པར་བྱེད་ལ་དེས་སློབ་མས་ གཞུང་དོན་ལ་ངེས་པ་རྙེད་འགྱུར་རོ། །
འདིའི་དང་པོ་ནི་བསྡུས་དོན་དང་། གཉིས་པ་ནི་ཚིག་དོན་དང་། གསུམ་པ་རུ་བརྒལ་
ལན་གྱིས་བཤད་པ་དང་གནང་ གཅིག་གོ། ཡང་ཆོས་བཤད་ ཐབས་ ཀྱི་ སྒོ་ གསུམ་ སྟེ།
དོན་གྱི་ཁོག་བུབས་པ་དང་། དཀྱུས་ཀྱིས་བཅད་པ་དང༌། ཚིག་གི་འབྲུ་ནོན་པའོ། །
དང་པོ་ནི། འཆད་རྒྱུའི་ཆོས་ཀྱི་དོན་རྣ་བར་འཇོག་ཅིང་འབྱུང་ཁུངས་སོགས་ཇི་ལྟར་
བཤད་དགོས་པའི་དོན་རྣམས་བཤད་པའོ། ། གཉིས་པ་ནི། གཞུང་དོན་ཚོམ་བུ་ཚོམ་
བུར་བསྡུས་པ་སྟེ་གཞུང་སྡེ་ཚན་དུ་བཅད་པས་ནས་བཅད་ཅེས་བྱའོ། ། གསུམ་པ་ནི་ཚིག་
གི་དོན་མ་ལུས་པར་འཆད་པའོ། །ཡང་ཆོས་བཤད་ཐབས་བཞི་སྟེ། རྣམ་བཤད་རིགས་
པ་ལས། རྣམ་པ་བཞི་དག་གིས་ཚིག་གི་དོན་རིག་པར་བྱ་སྟེ། རྣམ་གྲངས་ཀྱིས་དང་།
མཚན་ཉིད་ཀྱིས་དང་། ངེས་ཚིག་གིས་དང་། རབ་ཏུ་དབྱེ་བས་སོ། ། ཞེས་གསུངས་
སོ། །དེ་ལ་རྣམ་གྲངས་ནི་མིང་གཞན་ཏེ། འཆོས་སྐྱོབ་ཀྱི་ཡོན་ཏན་གཉིས་དང་ལྡན་
པའི་རྗོད་བྱེད་རྣམ་དག་ལ་བསྟན་བཅོས་ཟེར་བ་ལྟ་བུའོ། ། མཚན་ཉིད་ནི་དོན་གང་ལ་
མིང་དེ་ཡོད་པ་སྟེ། འཆོས་སྐྱོབ་གཉིས་ལྡན་གྱི་རྗོད་བྱེད་རྣམ་དག་གིས་བསྟན་བཅོས་
མཚོན་པ་ལྟ་བུའོ། །ངེས་ཚིག་ནི་མིང་གི་རྒྱུ་མཚན་བརྗོད་པ་སྟེ། འཆོས་སྐྱོབ་གཉིས་
ལྡན་གྱི་རྗོད་བྱེད་རྣམ་དག་ཆོས་ཅན། བསྟན་བཅོས་ཡིན་ཏེ། ཤཱསྟ་ཞེས་པའི་ཤཱ་ས་ན་
78



འཆོས་པ་དང་། ཏཱ་ཡ་སྐྱོབ་པ་ལ་འཇུག་པ་གང་ཞིག རྒྱལ་བའི་གསུང་རབ་ཀྱི་ཚིག་
དོན་བསྟན་པའི་སྒོ་ནས་གདུལ་བྱའི་བློ་ཐར་པ་དང་མཐུན་པར་འཆོས་པའི་ཕྱིར་ཞེས་པ་ལྟ་
བུའོ། །རབ་དབྱེ་ནི་གོ་སླའོ། །ཡང་རྣམ་བཤད་བསྡུ་བ་ལས། རྣམ་པ་ལྔས་བཤད་པར་
བྱ་ སྟེ། ཆོས་ དང་། ཀུན་ སློང་ དང་། དོན་ དང་། རྒོལ་ བའི་ ལན་ དང་།
མཚམས་སྦྱར་རོ། །ཞེས་གསུངས་ཤིང་། དེའི་དོན་ཞེས་པ་ལ་བསྡུས་དོན་དང་ཚིག་དོན་
གཉིས་ལས། བསྡུས་དོན་ནི། གཞུང་གི་དོན་ཚན་དྲིལ་ནས་སྟོན་ཅིང་སྤྱིས་ཚད་ཆེ་
ཞིང་བྱེ་བྲག་གིས་གོ་བདེ་བའོ། །ཚིག་དོན་ནི། ཁྱད་གཞི་ཁྱད་ཆོས་སྦྱར་ཏེ་རྣམ་གྲངས་
དང་མཚན་ཉིད་དང་ངེས་ཚིག་སོགས་ཀྱིས་ཚིག་གི་འབྲུ་གཉེར་བའོ། །ཡང་དེ་ཉིད་ལས།
བཤད་པ་རྣམ་པ་བརྒྱད་དེ། བརྗིད་པ་དང༌། རྣམ་པར་འགྲེལ་བ་དང་། རྒོལ་བའི་
ལན་དང་། རབ་དབྱེ་དང་། དེ་འགྲེལ་བ་དང་། དེ་ལས་གཞན་ལ་དྲངས་པ་དང་།
སྤོབས་པ་ལས་བྱུང་བ་དང་། གྲུབ་མཐའི་རྗེས་སུ་འབྲངས་པའོ། །ཞེས་གསུངས་ཤིང་།
འདིའི་བརྗོད་པ་ནི་རྟོགས་བྱེད་ཀྱི་གཏན་ཚིགས་དང་དཔེ་དག་བཀོད་ནས་ཚིག་འབྲུ་སྣ་
ཚོགས་པས་གོ་སླ་བའོ། །རྣམ་པར་འགྲེལ་བ་ནི། རྣམ་གྲངས་བསྔ་བ་ལས། གཞན་གྱི་
ཐེ་ཚོམ་སྐྱེས་སོ་ཅོག་སེལ་བར་བྱེད་པའོ་ཞེས་པ་ལྟར་གྱི་ལས་ཅན་ཡིན་ཞིང་། སྤྱིར་དོན་
འགྲེལ་ལུགས་ལ་གསུམ་ཡོད་དེ། བསྡུ་འགྲེལ་དང་། འབྱེད་འགྲེལ་དང་། འབྲུ་
འགྲེལ་ལོ། ། དང་པོ་ནི། མང་པོ་ལས་ཉུང་ངུར་བསྡུས་པ་སྟེ་བརྒྱད་སྟོང་དོན་བསྡུ་ལྟ་
བུའོ། །གཉིས་པ་ནི། ཚིག་དོན་བརླིང་ཞིང་ཟབ་མོ་རྣམ་པར་འབྱེད་པ་སྟེ་རྗེའི་ལེགས་
བཤད་སྙིང་པོ་ལྟ་བུའོ། །གསུམ་པ་ལ་ཡང་གསུམ་ཡོད་དེ། རྒྱུ་མཚན་གྱིས་གཏན་ལ་
དབབ་པའི་ཕྱིར་འབྲུ་ལོ་རྒྱུས་ཀྱིས་གྲོལ་བ་དང་། ཡིད་ཆེས་པའི་ཕྱིར་འབྲུ་ལུང་ཁུངས་
ཀྱིས་གྲོལ་བ་དང་། ཐ་སྙད་ཞིབ་པར་བྱ་བའི་ཕྱིར་འབྲུ་རིགས་པས་གྲོལ་བའོ། །ཡང་
དཔལ་ལྡན་ཟླ་བ་གྲགས་པས། མཐའ་དྲུག་བྲལ་བས་ངེས་པར་རྟོགས་ཞེས་གང་སྨྲ་བ། །
ཟླ་བ་བལྟ་འདོད་སོར་མོའི་རྩེ་ལ་བལྟ་དང་མཚུངས། །ཞེས་པ་ལྟར། ཀུན་རྫོབ་རིགས་
པས་མི་གནས་པར་སྟོན་པ་དྲང་དོན། དོན་དམ་རིགས་པས་འཐད་པར་སྟོན་པ་ངེས་
དོན། ཚིག་ཏུ་ཇི་ལྟར་བྱུང་བ་ལྟར་བཤད་པས་ཆོག་པ་སྒྲ་ཇི་བཞིན་པ། ཚིག་བསྒྱུར་
ནས་བཤད་དགོས་པ་སྒྲ་ཇི་བཞིན་མ་ཡིན་པ། ཚིག་ཏུ་བྱུང་བའི་དོན་ལྟར་མ་ཡིན་པར་
79



དོན་གཞན་ལ་དགོངས་པ་དགོངས་པ་ཅན། ཚིག་ཏུ་བྱུང་བ་ལྟར་དོན་ཡང་དེ་ལྟར་ཡིན་
པ་དགོངས་པ་ཅན་མ་ཡིན་པ་སྟེ་དྲུག་གི་སྒོ་ནས་ཀྱང་བཤད་པར་བྱའོ། །གཞན་ཡང་སློབ་
དཔོན་གྱི་ངག་དག་པ་དང་། སློབ་མའི་རྒྱུད་དག་པ་དང་། བཤད་བྱའི་ཆོས་དག་པ་སྟེ་
དག་པ་གསུམ་གྱི་སྒོ་ནས་བཤད་པ་དང་། ཡང་ཆོས་རྩོམ་པ་པོའི་ཆེ་བ་དང་། ཆོས་ཀྱི་
ཆེ་ བ་ དང་། ཆོས་ ལ་ ཉན་ བཤད་ ཇི་ ལྟར་ བྱ་ བ་ གསུམ་ གྱི་ སྒོ་ ནས་ འཆད་ པ་ དང་།
དགོས་སོགས་ཆོས་བཞིའི་སྒོ་ནས་དང་། མངོན་པ་གོང་མ་ལས། ཆོས་བཤད་ཐབས་
ཀྱི་སྒོ་དྲུག་དང་བཅུ་བཞི་བཤད་ཀྱང་ཡིག་ཚོགས་ཀྱིས་འཇིགས་ནས་མ་བྲིས་སོ། །
གཉིས་པ་རྒྱུད་སྡེ་རིན་པོ་ཆེ་བཀྲལ་ཚུལ་ལ། གདམས་ངག་དྲུག རྒྱུད་གསུམ།
བདག་ཉིད་ཅན་གསུམ། གནས་པ་བཞི། དག་པ་གསུམ། གསང་བ་བདུན་ནོ། །
དང་པོ་ནི། སྤྱིའི་དོན་དུ་བཤད་པ། སྦས་པའི་དོན་དུ་བཤད་པ། མཐར་ཐུག་གི་
དོན་དུ་བཤད་པ། ཡན་ལག་གི་དོན་གྱིས་བཤད་པ། ཡི་གེའི་དོན་གྱིས་བཤད་པ།
མན་ངག་གི་དོན་གྱིས་བཤད་པའོ། །རྒྱུད་གསུམ་ནི། གཞི་དང་ལམ་དང་འབྲས་བུའི་
རྒྱུད་གསུམ་མོ། ། བདག་ཉིད་ ཅན་གསུམ་ནི། སྔགས་ཀྱི་བདག་ཉིད། དབྱིབས་ཀྱི་
བདག་ཉིད། ཆོས་ཀྱི་བདག་ཉིད་གསུམ་གྱི་སྒོ་ནས་ བཤད་པའོ། ༑ གནས་པ་བཞི་ནི།
སྐུ་བཞིའི་སྒོ་ནས་བཤད་པའོ། ། དག་པ་གསུམ་ནི། རྒྱུའི་རྒྱུད་ངོ་བོ་ཉིད་ཀྱིས་དག་པ་
གསུམ། ཐབས་ཀྱི་རྒྱུད་སྦྱོང་བྱེད་ཀྱིས་དག་པ་གསུམ། འབྲས་བུའི་རྒྱུད་དྲི་བྲལ་གྱིས་
དག་པ་གསུམ་སྟེ་ངག་པ་གསུམ་ལྡན་གྱི་སྒོ་ནས་བཤད་པའོ། ། གསང་བ་བདུན་ནི། མི་
གསལ་བ་དང༌། དེ་ཁོ་ན་ཉིད་མདོར་བསྟན་པ་དང་། ས་བོན་ལྔ་དང་། དམ་པའི་
དངོས་པོ་སྦས་པ་དང་། གསང་བའི་ཆུ་སྐྱེས་དང་། ལྟེ་བའི་དགའ་བ་དང་། ཐམས་
ཅད་དུ་འགྲོ་པ་ བསྡུས་ པ་ དང་། བདེ་བ་མཐའ་ཡས་པ་ སྟེ་ བདུན་ གྱི་ སྒོ་ནས་བཤད་
པའོ། ། གཞན་ཡང་། གླེང་བསླང་བ་ལྔ། རིགས་པ་བཞི། མཐའ་དྲུག ཚུལ་བཞི།
བཤད་པ་ གཉིས། སློབ་མ་བརྟག་པ། བདེན་པ་གཉིས་ ཏེ་ རྒྱན་བདུན་གྱི་སྒོ་ནས་
བཤད་ཚུལ་ ཡང་ ཡོད་དོ། ། གཉིས་ པ་ བཤད་ པའི་རྣམ་ གྲངས་ ནི། འགྲེལ་ བ་ དང་།
རྣམ་པར་འགྲེལ་བ་དང༌། འགྲེལ་བཤད་དང༌། རྒྱ་ཆེར་འགྲེལ་དང་། བཤད་པ་
དང་། རྣམ་པར་བཤད་པ་དང་། བཤད་སྦྱར་དང་། དོན་བསྡུ་དང་། བསྡུས་
80



འགྲེལ་དང་། དོན་འགྲེལ་དང་། ཚིག་འགྲེལ་དང༌། དཀའ་འགྲེལ་དང་། གོ་སླ་
བའི་འགྲེལ་བ་དང་། མདོ་དང་སྦྱར་བའི་འགྲེལ་བ་དང་། ཕྱོགས་མཐུན་གྱི་འགྲེལ་བ་
དང༌། ལེགས་པར་སྦྱར་བ་དང་། རྣམ་པར་ཕྱེ་བ་སོགས་འགྲེལ་བའི་མིང་མང་ཞིང་།
སྤྱིར་འགྲེལ་བ་བཏབ་པ་དང་བཤད་པ་བརྒྱབ་པའི་དགོས་པ་ནི་ཚིག་དོན་མི་གསལ་ཞིང་གོ་
དཀའ་བ་རྣམས་ཆེས་གསལ་ཞིང་གོ་སླ་བར་བྱ་བའི་ཆེད་ཡིན་ལ། དེ་ཡང་རྩ་བའི་ཚིག་
དོན་བཤད་པའི་ཆ་ནས་འགྲེལ་བ་དང་བཤད་པ་དང་དོན་འགྲེལ་སོགས་ཀྱི་ཐ་སྙད་བྱ་
ཞིང་། འགྲེལ་བའི་ཚིག་དོན་བཤད་པའི་ཆ་ནས་རྣམ་འགྲེལ་དང་འགྲེལ་བཤད་དང་
རྣམ་བཤད་དང་བཤད་སྦྱར་གྱི་ཐ་སྙད་བྱའོ། །འགྲེལ་བའི་རིགས་བསྡུ་ན་བཀའ་ལ་བརྟེན་
པ་དང་མི་བརྟེན་པ་གཉིས། བརྟེན་པ་ལ། བཀའ་ཉིད་ལ་འགྲེལ་བ་བཏབ་པ་དང་།
བཀའི་དོན་རང་རྒྱུད་དུ་བརྩམས་པ་གཉིས། དང་པོ་ལ་སོ་ཐར་འགྲེལ་བ་བམ་པོ་ལྔ་བཅུ་
བ་ལྟ་བུ་ཚིག་དོན་གཉིས་ཀ་རྒྱ་ཆེར་འགྲེལ་བའི་རྒྱ་ཆེར་འགྲེལ་དང་། ཚིག་གི་ཆ་སྤྲོས་པ་
དང་བཅས་ནས་འཆད་པ་ཆེད་དུ་བརྗོད་པའི་ཚོམས་གྱི་འགྲེལ་བ་ལྟ་བུ་ཚིག་གི་འགྲེལ་བ་
དང་། གོ་དཀའ་བའི་དོན་རྣམ་པར་འབྱེད་པ་སྡུད་འགྲེལ་ལྟ་བུ་དཀའ་འགྲེལ་དང་།
དོན་གྱི་གཙོ་བོ་བསྡུས་ནས་སྟོན་པ་སྡུད་པའི་དོན་བསྡུ་དྲི་མེད་བཤེས་གཉེན་གྱིས་མཛད་པ་
ལྟ་བུ་བསྡུས་དོན་གྱི་འགྲེལ་བ་དང་། ངག་གི་དོན་དྲིལ་ནས་ སྟོན་པ་ངག་དོན་ཙམ་གྱི་
འགྲེལ་བ་དང་ལྔའོ། །དེ་ཡང་བཀའ་ལ་བརྟེན་པ་ནི་བཀའི་ཚིག་དོན་ཐད་ཀ་ཐད་སོར་
འགྲེལ་བ་ཡིན་ལ། མདོ་དང་སྦྱར་བའི་འགྲེལ་བ་ནི་འགྲེལ་བའི་དོན་འཆད་པ་ན་བཤད་
བྱའི་མདོ་ཡང་བཀོད་དེ་རྩ་འགྲེལ་ སྦྲུགས་ནས་ བཤད་ པ་ ཡིན་ པའི་ཕྱིར་དེ་གཉིས་ མི་་་༌་
འདྲའོ། ། བཀའི་དོན་རང་རྒྱུད་དུ་བརྩམས་པ་ནི་ ཐོགས་མེད་ཀྱིས་སྡེ་ལྔའི་ སྐབས་ སུ་་་
དགོངས་འགྲེལ་གྱི་དོན་གཙོ་བོར་བཤད་པའི་ཕྱིར་བཀའ་ལ་བརྟེན་ཀྱང་ཚིག་ལ་དངོས་སུ་
བཤད་པ་མ་མཛད་པས་བཀའི་དོན་རང་རྒྱུད་དུ་བརྩམས་པ་ཞེས་བྱའོ། ། ཚད་མ་རྣམ་
འགྲེལ་ལྟ་བུ་དེ་དོན་གྱིས་འཁོར་ལོ་ཐ་མའི་འགྲེལ་བར་སོང་ཡང་ཚིག་དོན་གང་ལ་ཡང་
བཤད་པ་དངོས་སུ་མ་བྱས་པའི་ཕྱིར་བཀའ་ལ་མ་བརྟེན་པ་ཞེས་བྱའོ། ། བསྟན་བཅོས་
རྣམ་དག་ཡིན་ན་རྒྱལ་བའི་བསྟན་པ་འབའ་ཞིག་གི་དབང་དུ་བྱས་ནས་བརྩམས་པ་ངེས་
པར་དགོས་ཏེ། རྒྱུད་བླ་མ་ལས། གང་ཞིག་ རྒྱལ་བའི་བསྟན་པ་འབའ་ཞིག་གི། །
81



ར་
དབང་བྱས་རྣམ་གཡེང་མེད་ཡིད་ཅན་གྱིས་བཤད། ། ཐར་བ་ཐོབ་པའི་ཐབས་དང་རྗེས་
མཐུན་པ། ། དེ་ཡང་དྲང་སྲོང་བཀའ་བཞིན་སྤྱི་བོར་བླངས། ། ཞེས་གསུངས་པའི་ཕྱིར།
བསྟན་པ་ཡང་། མདོ་ལས། སྡིག་པ་ཅི་ཡང་མི་བྱ་ཞིང་། ། དགེ་བ་ཕུན་སུམ་ཚོགས་
པར་སྤྱད། །རང་གི་སེམས་ནི་ཡོངས་སུ་འདུལ། །དེ་ནི་སངས་རྒྱས་བསྟན་པ་ཡིན། །ཞེས་
གསུངས་ པ་ ལྟར། སྡིག་ པ་ སྟེ་ སེམས་ ཅན་ ལ་ གནོད་འཚེ་ སྤོང་ བས་ རབ་ ཏུ་ ཕྱེ་ཞིང་།
སེམས་རྒྱུད་འདུལ་བའི་ཐབས་སྟོན་པ་ཡིན་པས་བསྟན་བཅོས་རྣམ་དག་གང་ཡིན་ཐམས་
ཅད་ཀྱང་བརྗོད་བྱ་དེ་དང་མཐུན་པ་ཞིག་དགོས་པའི་ཕྱིར་རོ། །དེས་ན་བཀའ་ལ་བརྟེན་
མི་བརྟེན་ནི་བཀའི་ཚིག་དོན་དངོས་སུ་བཀྲལ་བ་དང་མ་བཀྲལ་བ་ལ་བྱའོ། ། སྨྲས་པ།
གསུང་རབ་ཡན་ལག་བརྒྱད་ལྡན་ཆུ་གཏེར་ལས། ། མང་ ཐོས་ སྙམ་ པ་ཡོངས་ སུ་ རབ་་
གཏམས་པའི། །ལེགས་བཤད་ལྷ་ཡི་མཆོད་ཡོད་དམ་པ་འདི། །མཁས་རྣམས་དགྱེས་པའི་
འཛུམ་ཕྲེང་བཞད་ཕྱིར་བསྒྲེངས། ། ཕྱོགས་ཀུན་སྣང་བྱེད་དབྱིག་གི་ཁུ་བ་ལ། ། འབྱུང་
པོའི་འདབ་ལྡན་ལྟས་ངན་གཏོང་ན་ཡང་། ། གླིང་མུན་སེལ་བའི་རྟེན་འབྲེལ་མི་ཁེགས་
ཤིང་། །རང་གི་ཉེས་པ་སྒྲོག་པས་ཤེས་ལྡན་ཁྲེལ། ། བརྗོད་བྱེད་ལང་ཚོས་སྙེམས་པའི་སྐེད་
ཕྲ་མ། ། བརྗོད་དོན་སྣ་ཚོགས་རྒྱན་གྱིས་སྤུད་བཞིན་དུ། །འཆད་ཚུལ་གཏམ་འདི་རྒྱང་
ཀླུར་ལེན་པའི་ཚེ། ། ཡིད་གྱི་བརྟན་པ་མི་འཕྲོག་ཤེས་ལྡན་སུ། ། གསུང་རབ་འཆད་ཚུལ་
གླེགས་བམ་མེ་ལོང་འདིར། །ལེགས་བཤད་གཏམ་གྱི་གཟུགས་བརྙན་མི་ཉུང་ཙམ། ། བློ་
གསར་གཟིགས་མོར་མཚར་བ་ སྤྲོ་ལགས་ཀྱི། ། ཕྱོགས་ཞེན་ལིང་ཐོག་ལེགས་པར་ཕྱེ་ལ་
ལྟོས། །འཆད་ཉན་སྦྲང་རྩི་བཏུམ་པའི་ཆུ་སྐྱེས་ཁ། །ལེགས་བཤད་གསར་བའི་ཉིན་བྱེད་
འདིའི་འོད་ཀྱིས། །ཕྱེའོ་ཤིས་འདོད་བློ་གསལ་རྐང་དྲུག་ཚོགས། །ཀུན་ཡིད་འགུག་པའི་
སྙན་ཀླུ་ད་ལོངས་ཤིག། ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
གཉིས་པ་རྩོད་པའི་རྣམ་གཞག་བཤད་པ་ལ་གཉིས། རྩོད་པ་བྱེད་པའི་གང་ཟག་
གི་རྣམ་གཞག་ དང་། རྩོད་པ་དངོས་ཀྱི་རྣམ་གཞག་གོ། དང་པོ་ལ་བཞི། དམ་
བཅའ་སྐྱོང་བར་བྱེད་པའི་སྔ་རྒོལ་དང་། དམ་བཅའ་སུན་འབྱིན་པར་བྱེད་པའི་ཕྱི་རྒོལ་
དང༌། རྩོད་པའི་ཤན་འབྱེད་པར་བྱེད་པའི་དབང་པོ་དང་། དེ་དག་ཚར་གཅོད་པའི་
གནས་བསྟན་པ་དང་བཞིའོ། །དང་པོ་སྔ་རྒོལ་ཡང་དག་ནི། རང་གི་སྒྲུབ་བྱེད་བཀོད་
82



པའི་དོན་དེ་ལ་གཞན་གྱིས་སུན་འབྱིན་མི་ནུས་པའི་གང་ཟག་གོ། འདི་ལ། དམ་
བཅའ་ཡང་དག་འཇོག་པར་བྱེད་པའི་སྔ་རྒོལ་ཡང་དག་དང་། སྐབས་ཀྱི་བསྒྲུབ་བྱ་
རྟོགས་པའི་ ཐབས་སུ་གྱུར་པའི་ངག་རྣམ་དག་འགོད་པར་བྱེད་པའི་སྔ་རྒོལ་དང་གཉིས།
ཕྱི་མ་འདི་ལ་ཡང་། སྒྲུབ་བྱེད་ཡང་དག་འཕེན་པ་པོའི་སྔ་རྒོལ་དང་། སྒྲུབ་ངག་ཡང་
དག་འགོད་པ་བོའི་སྔ་རྒོལ་དང༌། གཞན་དོན་སྐབས་ཀྱི་རྟགས་སྦྱོར་འགོད་པ་བོའི་སྔ་
རྒོལ་དང་གསུམ་ཡོད། སྔ་རྒོལ་ལྟར་སྣང་དང་སྔ་རྒོལ་ཚར་བཅད་གཉིས་དོན་གཅིག
དམ་བཅའ་ཡང་དག་འཇོག་པར་ཁས་བླངས་ནས་ལྟར་སྣང་འཇོག་པ་དང༌། རིགས་པ་
ཡང་དག་སྨྲ་བར་ཁས་བླངས་ནས་ལྟར་སྣང་སྨྲ་བ་རྣམས་དེའི་མཚན་གཞི། གཉིས་པ་ནི།
སུན་འབྱིན་བརྗོད་པར་ཁས་བླངས་པའི་གང་ཟག་གོ། འདི་ལ་ཡང་ཡང་དག་དང་ལྟར་
སྣང་གཉིས། དང་པོ་ལ་ཡང་སྔར་ལྟར་ཡོད་ཚུལ་རིགས་པས་དཔག་ཏེ་ཤེས་པར་བྱའོ། །
ཕྱི་རྒོལ་ལྟར་སྣང་དང་ཕྱི་རྒོལ་ཚར་བཅད་གཉིས་དོན་གཅིག གསུམ་པ་ནི། རྒོལ་ཕྱི་
རྒོལ་རྒྱལ་ཕམ་ཤན་འབྱེད་པའི་གང་ཟག་གོ། འདི་ལ་ཡང་གསུམ། ཤན་འབྱེད་པའི་
དབང་པོ་དང་། རྗེས་སུ་བརྗོད་པའི་དབང་པོ་དང་། ཚར་གཅོད་པའི་དབང་པོའོ། །
དང་པོ་ནི། བློ་གཟུ་བོར་གནས་པའི་སྒོ་ནས་ལེགས་ཉེས་སོ་སོར་འབྱེད་པའི་གྲྭར་ཞུགས་
པའི་གང་ཟག་གོ། གཉིས་པ་ནི། བློ་གཟུ་བོར་གནས་པའི་སྒོ་ནས་ལེགས་ཉེས་ཤན་མི་
འབྱེད་པར་དེ་དག་ མི་ དཀྲུག་ པར་ བྱ་ བའི་ ཕྱིར་ དུ་ སོ་ སོར་ བརྗོད་ པའི་ གང་ ཟག་ གོ།
གསུམ་པ་ནི། དེ་དག་གི་ནང་ནས་ལེགས་པ་ལ་གཟེངས་བསྟོད་ཉེས་པ་ལ་སྨད་པའི་སྒོ་
ནས་གྲུབ་མཐའ་འདོར་དུ་བཅུག་ཅིང་། ཅིས་ཀྱང་ཞེན་པའི་དབང་གིས་མི་འདོར་ན་
ཡུལ་ནས་བསྐྱོད་པ་སོགས་ཀྱིས་ཚར་གཅོད་པའི་གང་ཟག་གོ། བཞི་བ་ལ། སྔ་རྒོལ་
ཚར་ གཅོད་ པའི་ གནས་ སུ་ གྱུར་ པ་ ནི། གྲུབ་ བསལ་ ཞུགས་ པ་ དམ་འཆའ་ བ་ དང་།
གཞན་གྱིས་དྲིས་ཀྱང་ལན་མི་འདེབས་པ་དང་། དམ་བཅའ་བར་མི་འོས་པ་ནན་གྱིས་
སྒྲུབ་པ་དང་། སྐབས་སུ་མ་བབས་པ་བསྒྲུབ་བྱར་བྱེད་པ་དང༌། ཕ་རོལ་པོས་ཁས་
བླངས་པའི་དོན་ལ་སྒྲུབ་བྱེད་མི་འགོད་པ་དང་། མ་གྲུབ་པ་དང་མ་ངེས་པ་དང་བསལ་
བ་ཞུགས་པ་བརྗོད་པ་དང༌། ཤེས་འདོད་མེད་པའི་སྒྲུབ་བྱེད་འགོད་པ་རྣམས་སོ། །ཕྱི་
རྒོལ་ཚར་གཅད་པའི་གནས་སུ་གྱུར་པ་ནི། འདྲི་བར་ཁས་བླངས་ནས་བཏང་སྙོམས་སུ་
，
83



འཇོག་པ་དང༌། གྲུབ་བསལ་ཞུགས་པ་འདྲི་བ་དང༌། དོན་སྐྱོན་དང་བློ་སྐྱོན་དང་སྒྲ་
སྐྱོན་ བརྗོད་རྒྱུ་ ཡོད་ ཀྱང་ མི་ བརྗོད་ པ་ དང་། སྐྱོན་ མིན་ པ་ སྐྱོན་ དུ་ བརྗོད་ པ་ དང་།
སྐབས་སུ་མ་བབས་པའི་སྐྱོན་བརྗོད་པ་རྣམས་སོ། །དབང་པོ་ཚར་གཅད་པའི་གནས་སུ་
གྱུར་པ་ནི། བདེན་བརྫུན་ཤན་མི་འབྱེད་པ་དང་། རྒྱ་ཕམ་ཕྱིན་ཅི་ལོག་ཏུ་ཤུན་འབྱེད་
པ་དང་། རྩོད་པ་མཐར་མ་ཕྱིན་པར་ཤན་འབྱེད་པའོ། ། །
གཉིས་པ་རྩོད་པ་དངོས་ཀྱི་རྣམ་གཞག་ལ་བཞི། ནམ་གྱི་ཚེ་ན་རྩོད་པའི་དུས་དང་།
གང་ལ་རྩོད་པའི་གཞི་དང་། ཇི་ལྟར་རྩོད་པའི་ཚུལ་དང་། རྩོད་པ་བྱས་པའི་འབྲས་
བུའོ། །དང་པོ་ནི། རང་གཞན་གཉིས་ཀ་བློ་ལེགས་པར་སྦྱངས་པ་དང་། དབང་བོ་
མཁས་པའི་སྐྱེ་བོ་མངོན་སུམ་དུ་ཡོད་པ་དང༌། ཕ་རོལ་པོ་ཆོས་མིན་ལ་ཞུགས་པས་ཡིད་
དཀྲུགས་པ་མིན་པའི་ཚེ་བརྩད་དུ་རུང་བའི་དུས་ཡིན་ནོ། །གཉིས་པ་ནི། མྱོང་བས་
རྟོགས་པར་བྱ་བའི་མངོན་གྱུར་དང་། རྟགས་ལ་བརྟེན་ནས་རྟོགས་པར་བྱ་བའི་ལྐོག་
གྱུར་དང༌། ལུང་ལ་བརྟེན་ནས་རྟོགས་པར་བྱ་བའི་ཤིན་ཏུ་ལྐོག་གྱུར་དག་ནི་བརྩད་པར་
བྱ་བའི་ཡུལ་ཡིན་ལ། ལྐོག་གྱུར་གཏན་ལ་འབེབས་པར་བྱེད་པའི་ཐབས་ལ། སྒྲུབ་
བྱེད་ དང་སུན་འབྱིན་གཉིས་ ཡོད། སྒྲུབ་བྱེད་ ལ་ བསྒྲུབ་བྱ་གོ་ བར་ བྱེད་ པའི་ གཏན་
ཚིགས་དང་། བསྒྲུབ་བྱ་གཞན་ལ་འདོམས་པར་བྱེད་པའི་སྒྲུབ་ངག་གཉིས། ལྐོག་གྱུར་
གཏན་ལ་འབེབས་པའི་ཆོས་ཅན་ལ་ཡང་གསུམ་ཡོད་དེ། བསྒྲུབ་བྱ་གྲུབ་བསལ་མེད་
པའི་རྩོད་གཞི་དང༌། བསྒྲུབ་བྱའི་ཆོས་ཚད་མས་གྲུབ་པའི་མཐུན་དཔེ་དང་། བསྒྲུབ་
བྱའི་ཆོས་ཚད་མས་བསལ་བའི་མི་མཐུན་དཔེའོ། ། གཏན་ཚིགས་ཡང་ངག་ལ་ངོ་བོ་སྒྲུབ་
པར་བྱེད་པའི་རང་བཞིན་གྱི་རྟགས་དང་། རྒྱུ་སྒྲུབ་པར་བྱེད་པའི་འབྲས་བུའི་རྟགས་
དང་། དགག་པ་སྒྲུབ་པར་བྱེད་པའི་མ་དམིགས་པའི་རྟགས་གསུམ་ཡོད་ཅིང་། རྩོད་
གཞིའི་སྟོང་དུ་བསྒྲུབ་བྱའི་ཆོས་གོ་བར་བྱེད་པའི་རྟགས་ཡང་དག་གི་གོ་དོན་ནི། རྩོད་
གཞི་ལ་ཡོད་པའི་ཕྱོགས་ཆོས་དང་། མཐུན་ཕྱོགས་ལ་ཡོད་པའི་རྗེས་ཁྱབ་དང་། མི་
མཐུན་ཕྱོགས་ལ་མེད་པའི་ལྡོག་ཁྱབ་སྟེ་ཚུལ་གསུམ་ཚང་བའོ། ། རྟགས་ལྟར་སྣང་ནི་དེ་
ལས་བཟློག་པ་སྟེ། ཕྱོགས་ཆོས་མེད་པ་མ་གྲུབ་པའི་རྟགས་དང༌། རྗེས་ཁྱབ་མེད་པ་
འགལ་བའི་རྟགས་དང་། ལྡོག་ཁྱབ་མེད་པ་མ་ངེས་པའི་རྟགས་སུ་གྱུར་པ་ཡིན་ནོ། །



སྒྲུབ་ངག་ནི་ཕྱོགས་ཆོས་བརྗོད་པ་དང་དཔེའི་སྟེང་དུ་རྗེས་ཁྱབ་བརྗོད་པ་ཡིན་ལ། དེ་ལ་
ཡང་ཕྱོགས་ཆོས་དང་རྗེས་ཁྱབ་གཉིས་ཀ་དངོས་སུ་བརྗོད་པ་ཆོས་མཐུན་སྦྱོར་གྱི་སྒྲུབ་ངག་
དང༌། ཕྱོགས་ཆོས་དང་ལྡོག་ཁྱབ་གཉིས་ཀ་དངོས་སུ་བརྗོད་པ་ཆོས་མི་མཐུན་སྦྱོར་གྱི་
སྒྲུབ་ངག་གཉིས་ཡོད་ལ། དེ་ལས་གཞན་དུ་ལྷག་ཆད་ཀྱི་ངག་ནི་སྒྲུབ་ངག་ལྟར་སྣང་ཡིན་
ནོ། ། སུན་འབྱིན་དང་ཐལ་འགྱུར་གཉིས་དོན་འདྲ་བས། ཐལ་འགྱུར་ཡང་དག་ནི་སྒྲ་
རྟག་པར་ཁས་བླངས་རྟག་ན་མ་བྱས་པས་ཁྱབ་པ་ཚད་མས་རྟོགས་མ་བྱས་པ་དང་བྱས་པ་
གཉིས་ཕན་ཚུན་སྤངས་འགལ་དུ་ངེས་པའི་གང་ཟག་གི་ངོར། སྒྲ་ཆོས་ཅན། མ་བྱས་
པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་རྟོག་པའི་རྟགས་ལས་མ་བྱས་པར་ཐལ་དུ་
བཅུག་པ་ལྟ་བུ་སྟེ། དེ་ཡང་ཐལ་ཞེས་པ་ནི་འདས་པའམ་སོང་བའི་དོན་ཅན་ཡིན་པས་
སྒྲ་དེ་བྱས་པའི་དོན་ལས་འདས་ནས་མ་བྱས་པར་འགྱུར་རོ་ཞེས་པའམ་མ་བྱས་པར་སོང་
བ་ཡིན་ནོ་ཞེས་སུན་འབྱིན་པའི་ཚིག་གོ། རྒོལ་བ་དེའི་རྒྱུད་ཀྱི་སྒྲ་བྱས་པར་རྟོགས་པའི་
ཚད་མས་སྒྱུ་མ་བྱས་པ་བསལ་བའི་ཕྱིར་ཐལ་འགྱུར་དེ་ལ་དམ་བཅའ་ལ་ཚད་མས་བསལ་
བ་ཞུགས་པའི་ཐལ་འགྱུར་ཞེས་བྱའོ། ། དེའི་ཕྱིར་སྒྲ་ཆོས་ཅན། མི་རྟག་པ་ཡིན་པར་
ཐལ། བྱས་པ་ཡིན་པའི་ཕྱིར་ཞེས་པའི་ཐལ་འགྱུར་ཐལ་འགྱུར་ཡང་དག་ཡིན་ཞེས་པ་
ཡང་སྒྲ་རྟག་པར་ཁས་བླངས་པའི་གང་ཟག་གི་ངོར་ཡིན་གྱི་གཞན་ལ་མིན་པའི་ཚུལ་ཡང་
ཤེས་པར་བྱའོ། །སུན་འབྱིན་ཡང་དག་ནི་གཞན་གྱི་བློ་ངོར་རྟགས་བརྗོད་པའི་ཚེ་རྗེས་སུ་
འགྲོ་ལྡོག་གང་རུང་བརྗོད་ཅིང་ཕ་རོལ་པོའི་འདོད་པའི་དོན་ལ་བསལ་བ་འབབ་པའི་ངག་
ཡིན་ཞིང་། ཁ་ཅིག་གིས་སུན་འབྱིན་དང་ཐལ་འགྱུར་གཉིས་མི་འདྲ་སྟེ། མི་ངན་པ་ལ་
ཁྱོད་ནི་ཡ་མཚན་ཅན་ནོ་ཞེས་བརྗོད་པ་ལྟ་བུ་སུན་འབྱིན་ཡིན་ཞིང་ཐལ་འགྱུར་མིན་ཟེར།
ཚད་མ་རིག་རྒྱུན་དང་སྡེ་བདུན་དུ་དེ་གཉིས་འདྲ་བར་བཤད་དོ། །འདོད་པའི་དོན་ལ་
བསལ་བ་འབབ་ཚུལ་ལ་ཡང་། ཚད་མས་བསལ་བ་དང་། ལུང་གིས་བསལ་བ་དང་།
རང་ཚིག་གིས་བསལ་བ་འབབ་པ་དང་གསུམ་མོ། ། སུན་འབྱིན་ལྟར་སྣང་ལ་གསུམ་སྟེ།
རྟགས་མེད་པ་མཚོན་ཆ་ཁྲི་སྦྱོགས་དང་། ཁྱབ་པ་མེད་པ་དཔའ་བོ་ལག་རྡུམ་དང་།
གསལ་བ་མེད་པ་རྨ་བྱ་དུག་འཇོམས་ཀྱི་ཐལ་འགྱུར་དང་གསུམ་མོ། །དང་པོ་ནི། སྒྲ་
རྟག་པར་ཁས་བླངས་རྟག་ན་མ་བྱས་པས་ཁྱབ་པ་ཚད་མས་རྟོགས་སྒྲ་ཡང་བྱས་པ་ཡིན་
85
AIL
.
་ར ་



པར་ཚད་མས་རྟོགས་པའི་གང་ཟག་ལ་སྒྲ་རྟག་པར་ཁས་བླངས་པའི་དོན་ལ་གནོད་པའི་
ཆེད་དུ། སྒྲ་ཆོས་ཅན། མ་བྱས་པ་ཡིན་པར་ཐལ། མེད་པ་ཡིན་པའི་ཕྱིར་ཞེས་
འགོད་པའི་ཚེ་རྟགས་དེ་རྒོལ་ཕྱི་རྒོལ་གཉིས་ཀ་ལ་མ་གྲུབ་པ་ཡིན་པས་ཕྱི་རྒོལ་ཀྱིས་རྟགས་
མ་གྲུབ་ཅེས་ལན་གདབ་པའི་ཕྱིར་གནོད་བྱེད་དུ་རློམ་ནས་བཀོད་པ་ཙམ་ལས་ཕ་རོལ་པོ་
ལ་མི་གནོད་པ་ལྟ་བུ་སྟེ། དཔེར་ན་དགྲ་ལ་གནོད་པའི་ཆེད་དུ་རྡེའུ་མེད་པའི་སྒྲོགས་
ཆེན་བཏང་ན་སྐད་འུར་ཆེ་བ་ཙམ་ལས་གནོད་བྱེད་དུ་མི་འགྲོ་བ་བཞིན་ནོ། །གཉིས་པ་ནི།
དེ་འདྲའི་གང་ཟག་གིས་སྒྲ་རྟག་པར་ཁས་བླངས་པ་ལ་གནོད་པའི་ཆེད་དུ། སྒྲ་ཆོས་ཅན།
མ་བྱས་པ་ཡིན་པར་ཐལ། ཡོད་པ་ཡིན་པའི་ཕྱིར་ཞེས་བཀོད་པའི་ཚེ་ཁྱབ་པ་མེད་ཅེས་
ལན་གདབ་པའི་ཕྱིར་གནོད་བྱེད་དུ་བསམ་ནས་འགོད་ཀྱང་གནོད་མི་ཐུབ་པ་ལྟ་བུ་སྟེ།
དཔེར་ན་དགྲ་ཕྱོགས་སུ་གནོད་པའི་ཆེད་དུ་དཔའ་བོ་ལག་རྡུམ་ལ་མཚོན་ཆ་ཁུར་དུ་བཅུག་ ་
སྟེ་གཡུལ་ངོར་བརྫངས་ཀྱང་ཕ་རོལ་པོ་ལ་གནོད་བྱེད་ཀྱི་གཟུགས་བརྙན་ཙམ་ལས་དངོས་
སུ་ཅིང་གནོད་མི་ཐུབ་པ་བཞིན་ནོ། །གསུམ་པ་ནི། སྒྲ་རྟག་པར་ཁས་བླངས་རྟག་ན་མ་
བྱས་པས་ཁྱབ་པ་ཚད་མས་རྟོགས་ཀྱང་སྒྲ་བྱས་པར་ཚད་མས་མ་རྟོགས་པའི་གང་ཟག་ལ་
སྒྲ་རྟག་པར་ཁས་བླངས་པའི་དོན་ལ་གནོད་པའི་ཆེད་དུ། སྒྲ་ཆོས་ཅན། མ་བྱས་པ་
ཡིན་པར་ཐལ། རྟག་པ་ཡིན་པའི་ཕྱིར་ཞེས་བཀོད་པའི་ཚེ་རྒོལ་བ་དེས་འདོད་ལན་
གདབ་ཆོག་པའི་ཕྱིར་གནོད་བྱེད་དུ་བསམ་ནས་འགོད་ཀྱང་གནོད་བྱེད་དུ་མི་འགྲོ་བ་ལྟ་བུ་
སྟེ། དཔེར་ན་རྨ་བྱ་གསོད་པའི་ཕྱིར་དུག་བྱིན་པ་ན་གསོད་བྱེད་དུ་མ་སོང་བར་འཚོ་
བྱེད་དུ་གྱུར་པ་བཞིན་ནོ། །
གསུམ་པ་ཇི་ལྟར་རྩོད་པའི་ཚུལ་ལ་གཉིས། རྩོད་པའི་སྦྱོར་བ་དང་། རྩོད་པ་
དངོས་གཞིའོ། །དང་པོ་ནི། རྩོད་པའི་རང་བཞིན་ངེས་པར་བྱ་བ་དང་། བརྡའ་ཕྲད་
པར་བྱ་བའི་དོན་དུ་ཚིག་གི་ལམ་སྦྱོང་བར་བྱེད་པ་དང༌། དེས་གྲུབ་པའི་སྐབས་དོན་
སེམས་པར་བྱེད་པའོ། ། གཉིས་པ་ལ། རྩོད་པ་དངོས་དང༌། དེའི་ཡན་ལག་གཉིས།
དང་པོ་ལ་གཉིས། དྲི་བ་བྱེད་པའི་ཚུལ་དང༌། ལན་འདེབས་པའི་ཚུལ་ལོ། །དང་པོ་
ནི། རྩོད་པའི་ཚེ་འདྲི་བའི་རིགས་གསུམ་ཡོད་དེ། ཁྱད་གཞི་འདྲི་བ་དང་། ཁྱད་
གཞིའི་ སྟེང་དུ་ཁྱད་ཆོས་ འདྲི་བ་དང་། དེའི་སྒྲུབ་བྱེད་ འདྲི་ བའོ། ། གཉིས་པ་ལ་་་
86



འདེབས་ཚུལ་ལ་གསུམ་སྟེ། མགོ་གཅིག་པ་དང༌། རྣམ་པར་ཕྱེ་བ་དང་། བཏང་
སྙོམས་སུ་གཞག་པར་བྱ་བའོ། ། ཡང་ན་རིག་ གཏེར་ལས། དེས་ན་མཁས་པས་ཐལ་
འགྱུར་ལན། ། རྣམ་པར་ཐར་བའི་སྒོ་བཞིས་གདབ། །ལན་གྱིས་བཟློག་པར་མི་ནུས་ན། །
དེ་ཡི་རྗེས་འབྲངས་དེའི་ལུགས། །ཞེས་པ་ལྟར། འདོད་ལན། རྟགས་མ་གྲུབ་ཀྱི་ལན།
ཁྱབ་པ་མེད་པའི་ལན། ཁྱབ་པ་འགལ་བའི་ལན་དང་བཞིའམ། དེའི་སྟེང་དུ་ཆོས་
ཅན་སྐྱོན་ཅན་གྱི་ལན་དང་། རྟགས་ལ་ཐེ་ཚོམ་ཟ་བའི་ལན་དང་དྲུག་གོ། གཉིས་པ་
རྩོད་པའི་ཡན་ལག་ལ་ལྔ། རྩོད་པ་ལ་མཁས་པའི་རྒྱུ་དང་། རྩོད་པ་མཛེས་པའི་རྒྱུན་
དང༌། རྩོད་པའི་བསམ་པ་དང་། རྩོད་པའི་དཔེ་དང་། རྩོད་པའི་དགོས་པའོ། །
དང་པོ་ནི། སྐྱེས་ཐོབ་ཀྱི་ཤེས་རབ་ཆེ་ཞིང་སྒྲ་དང་ཚད་མ་ལ་བློ་སྦྱངས་པ་དང༌། རང་
གཞན་གྱི་གཞུང་ལུགས་ལ་ལེགས་པར་སྦྱངས་པའོ། །གཉིས་པ་རྩོད་པ་མཛེས་པའི་རྒྱན་ནི།
བཞིན་གྱི་མདངས་གསལ་བ། དོན་དང་ལྡན་པའི་ངག་སྙན་ཞིང་འཇམ་པ། ཕ་རོལ་
པོ་ལ་དམའ་འབེབས་ སུན་འབྱིན་གྱི་ཚིག་མདའ་མི་འཕེན་པ། ལུང་དང་རིགས་པ་
གསལ་ལ་རྣོ་བ། སྒྱིད་ལུག་པ་དང་ང་རྒྱལ་མེད་པ་རྣམས་ཡིན་ནོ། །གསུམ་པ། རྩོད་
པའི་ བསམ་ པ་ ནི། རང་ གིས་ ཀྱང་ དོན་ དེ་ རྟོགས་ པར་ འདོད་ པའི་ གུས་ པ་ དང་།
གཞན་གྱི་ལོག་རྟོག་བསལ་བར་འདོད་པའི་སྙིང་རྗེ་དང་། ཕ་རོལ་པོ་ལ་ཟབ་མོའི་ཆོས་
བསྟན་པར་འདོད་པའི་བྱམས་པ་རྣམས་སོ། ། བཞི་བ་རྩོད་པའི་དཔེ་ནི། རང་དང་
གཞན་གྱི་གཏི་མུག་གཅོད་པ་འཁོར་ལོ་ལྟ་བུ་དང་། སུན་འབྱིན་པའི་ཚིག་གིས་མི་གཡོ་
བ་ལྷུན་པོ་ལྟ་བུ་དང་། ཚིག་དང་དོན་ལ་མ་རྨོངས་པ་ཐུབ་པའི་དབང་པོའི་སྲས་ལྟ་བུ་
ཡིན་ནོ། །ལྔ་བ་རྩོད་པའི་དགོས་པ་ནི། ཡོད་པ་ལ་མེད་པར་འཛིན་པའི་སྐུར་འདེབས་
དང༌། མེད་པ་ལ་ཡོད་པར་འཛིན་པའི་སྒྲོ་འདོགས་གཉིས་བསལ་ནས་ཡོད་མེད་ཇི་ལྟ་བ་
བཞིན་དུ་འཛིན་པའི་ཆེད་དུའོ། །
བཞི་པ་རྩོད་པ་བྱས་པའི་འབྲས་བུ་ནི། ཀུན་སློང་དགེ་བའི་རྩིས་མ་ཟིན་པར་ཕ་
རོལ་དམའ་འབེབས་སུན་འབྱིན་གྱི་རྩོད་པ་ནི་བློ་དང་ལྡན་པ་རྣམས་ཀྱིས་ཤིན་ཏུ་འཛེམ་
པར་བྱ་བའི་གནས་ཡིན་ཏེ། བུ་སྟོན་ཐམས་ཅད་མཁྱེན་པའི་ཞལ་ནས། རང་ཉིད་
གྲགས་འདོད་ཕ་རོལ་དམའ་འབེབས་འདོད། །གཡོ་སྒྱུའི་རྩོད་པོ་ཚིག་རྩུབ་ངན་སེམས་
37



ཅན། །ངག་འཁྱལ་སྣ་ཚོགས་སྨྲ་ཞིང་གཞན་རྒྱུད་སྲེག། ད་ལྟའི་རྩོད་པ་འདི་ཡང་དམྱལ་
བའི་རྒྱུ། །ཞེས་གསུངས་པའི་ཕྱིར། དེས་ན་ཀུན་སློང་ངན་པ་དོར་ཏེ་རྒྱལ་བའི་བསྟན་
པ་འབའ་ཞིག་ལ་མ་རྟོགས་པ་དང་ལོག་པར་རྟོག་པའི་དྲི་མ་བསལ་བར་བྱ་བའི་ཕྱིར་རྩོད་
པ་བྱས་ན་འབྲས་བུ་ཡང་ཕུན་སུམ་ཚོགས་པ་འབྱུང་སྟེ། ཚོམས་ལས། རྒྱལ་དང་ཕ་
རོལ་ཕམ་སྤངས་པས། །ཉེ་བར་ཞི་བའི་བདེ་བ་ཐོབ། ། ཅེས་དང་། དབུ་མ་འཇུག་པ་
ལས། རང་གི་ལྟ་ལ་ཆགས་དང་དེ་བཞིན་དུ། ། གཞན་གྱི་ལྟ་ལ་འཁྲུགས་གང་རྟོག་པ་
ཉིད། །དེ་ཕྱིར་འདོད་ཆགས་ཁོང་ཁྲོ་རྣམ་བསལ་ཏེ། །རྣམ་དཔྱོད་པ་ནི་མྱུར་དུ་གྲོལ་བར་
འགྱུར། །ཞེས་གསུངས་པ་ལྟར་རྣམ་གྲོལ་འཐོབ་པའི་རྒྱུར་འགྱུར་པའི་ཕྱིར་རོ། །སྨྲས་པ།
ཤིན་ ཏུ་ཁུངས་བཙུན་ལུང་གི་རྩ་བ་བརྟན། ། སྡེ་བདུན་རིགས་ པའི་ཡལ་ག་ཕྱོགས་སུ་་
རྒྱས། ། རྩོད་པའི་ལོ་འདབ་ཕང་ཕུང་གཡོ་བའི་རྩེར། །རྟོག་གེའི་ཁུ་བྱུག་ཚོགས་ཀྱིས་རོལ་
པ་རྨད། །བསླབ་གཞི་འཛིན་པའི་ཚུལ་ཁྲིམས་ལྟེ་བ་རུ།རབ་ཏུ་རྣམ་འབྱེད་རྩིབས་སྟོང་
ཟུགས་པའི་མཐའ། །གཡོ་མེད་བསྡམས་པའི་ཏིང་འཛིན་མུ་ཁྱུད་ཅན། ། རྩོད་པའི་འཁོར་
ལོ་ གཏི་མུག་ གཤེད་དུ་བསྐྲུན། ། སྒོམ་དོན་སྙིང་པོ་ རིན་ ཐང་ གདབ་དཀའི་ གཏེར། །
འཐོབ་ཕྱིར་བསམ་པའི་རྒྱ་མཚོར་འཇུག་འདོད་ན། ། ཐོས་རྩོད་གཟེར་བུས་བཏབ་པའི་
གཟིངས་ཆེན་འདི། །བློ་གསལ་དོན་མཐུན་ཚོགས་ཀྱིས་བསྟེན་པར་རིགས། །ཞེས་བྱ་བ་
ནི་བར་སྐབས་ཀྱི་ཚིགས་སུ་བཅད་པའོ། །
གསུམ་ པ་ རྩོམ་ པའི་ རྣམ་ གཞག་ ལ་ གསུམ་ སྟེ། རྩོམ་ པ་ བོའི་ཡོན་ ཏན་དང་།
བརྩོམ་བྱའི་བསྟན་བཅོས་ཀྱི་དབྱེ་བ་དང་། བསྟན་བཅོས་ཇི་ལྟར་རྩོམ་པའི་ཚུལ་ལོ། །
དང་པོ་ལ། བསྟན་བཅོས་རྩོམ་པ་པོ་ཡོན་ཏན་གང་དང་ལྡན་དགོས་ཤེ་ན། དེ་ཡང་སྒྲ་
ཤེས་ན་དོན་ལ་མི་རྨོངས། མངོན་བརྗོད་ཤེས་ན་མིང་ལ་མི་རྨོངས། སྙན་ངག་ཤེས་ན་
ཚིག་གི་རྒྱུན་ལ་མི་རྨོངས། སྡེབ་སྦྱོར་ཤེས་ན་ཚིགས་བཅད་ལ་མི་རྨོངས། ཟློས་གར་
ཤེས་ན་སྐད་རིགས་ལ་མི་རྨོངས་ཞེས་གྲགས་པ་ལྟར། སྒྲ་དང་སྡེབ་སྦྱོར་གཉིས་རྒྱ་སྐད་ཀྱི་
བསྟན་བཅོས་རྩོམ་པ་ལ་ཉེ་བར་མཁོ་ཞིང༌། སྙན་ངག་དང་མངོན་བརྗོད་གཉིས་བོད་
སྐད་ཀྱི་བསྟན་བཅོས་རྩོམ་པ་ལ་མེད་མི་རུང་བ་མིན་ཡང་བྱུང་ན་ཕུན་སུམ་ཚོགས་པའི་
ཡན་ལག་ཡིན་ལ། རྒྱུ་བོད་ཧོར་སོགས་གང་དང་པགང་གི་སྐད་དུ་བསྟན་བཅོས་གང་རྩོམ་
88



པ་ལ་དེ་དང་དེའི་སྐད་རིགས་དང་ཡིག་རིགས་མཐར་ཕྱིན་པར་ཤེས་པ་མེད་དུ་མི་རུང་བ་
དང་། ཁྱད་པར་བོད་སྐལ་ལ་བརྡའ་གསར་སྙིང་དང་རྟགས་ཀྱི་འཇུག་པའི་རྣམ་གཞག་
དང་སྨྱུག་ཐོགས་པའི་ལས་ལའང་ཅུང་ཟད་བློ་ཁ་ཕྱོགས་པའི་ཡོན་ཏན་དང་ལྡན་པ་གཞིར་
བཅས་ཀྱི་སྟེང་དུ་གང་བརྩམ་རྒྱུའི་ཆོས་ཀྱི་ཚིག་དོན་ལ་མཁས་པ་དང༌། ལྷའི་གནང་བ་
ཐོབ་ པ་ དང་། བླ་མ་བརྒྱུད་ པའི་ མན་ངག་དང་ ལྡན་ པ་ གང་རུང་ངམ། ཡང་ན།
རིན་ཆེན་གསུམ་གྱི་གཏམ་གྱི་སྦྱོར་བ་ལས། རིགས་ལམ་ཕྲ་མོ་འབྱེད་པའི་རྣམ་དཔྱོད་
དང་། གཞུང་ལུགས་གདམས་པར་ཤར་བའི་ཉམས་ལེན་དང་། ། ཚིག་སྦྱོར་ཚུལ་ལ་
མཁས་པའི་ངག་གི་དཔལ། །ས་སྟེང་འདི་ན་རིན་ཆེན་རྣམ་གསུམ་སྣང་། །ཞེས་པ་ལྟར་གྱི་
ཡོན་ཏན་གསུམ་པོ་གང་རུང་གིས་རུང་ཙམ་ཡིན་ཡང་ཀུན་སློང་མ་དག་ན་གཞན་ཕན་ཆུང་
བས་ བསམ་ པ་ བཟང་ བ་ གལ་ ཆེ་ སྟེ། རྣམ་པར་ གཏན་ ལ་ དབབ་ པ་ བསྡུ་ བ་ ལས།
བསྟན་བཅོས་རྩོམ་པའི་རྒྱུའི་ཀུན་སློང་དྲུག་དང་། རྩོམ་པ་བོ་ཡོན་ཏན་བཞི་ལྡན་དགོས་
པར་བཤད་ པ་ བཞིན་ དུ། ཆོས་ ཀྱི་ དོན་ ཀུན་ ཏུ་ རྒྱས་ པར་ འགྱུར་ རོ་ སྙམ་ པ་ དང་།
སེམས་ཅན་རྣམས་ཁམས་དང་མོས་པ་སྣ་ཚོགས་པའི་ཕྱིར་ཁ་ཅིག་གི་དོན་དུ་འགྱུར་རོ་སྙམ་
པ་དང་། དོན་རྣམ་པར་དབྱེ་བར་བྱ་བའི་ཕྱིར་རོ་སྙམ་པ་དང་། དོན་འཐོར་བ་རྣམས་
བསྡུ་བར་བྱ་བའི་ཕྱིར་རོ་སྙམ་པ་དང༌། དོན་ཟབ་མོ་རྣམས་གསལ་བར་བྱ་བའི་ཕྱིར་རོ་
སྙམ་པ་དང༌། ཚིག་འབྲུ་མཛེས་པས་མཛེས་པ་བསྐྱེད་པར་བྱའོ་སྙམ་པའམ། བདག་
དང་འདྲ་བའམ་བདག་པས་ཡོན་ཏན་ཆུང་བ་དག་གིས་ཀྱང་བསྟན་བཅོས་བརྩམ་རུང་ན་
བདག་ གིས་ ཅིའི་ཕྱིར་རྩོམ་མི་ནུས་སྙམ་པ་ལྟ་བུ་ང་རྒྱལ་མེད་པ་དང་། སེམས་ཅན་
རྣམས་ཀྱིས་དོན་གང་ལ་རྨོངས་པ་དེ་བསལ་བར་འདོད་པའི་སྙིང་རྗེ་དང་། སེམས་ཅན་
རྣམས་ཀྱིས་དོན་བདེ་བླག་ཏུ་ཤེས་པར་འདོད་པའི་བྱམས་པ་དང་། བདག་ལ་གཞན་
དག་གིས་མཁས་པ་ཡིན་པར་ཡིད་ཆེས་ན་ཅི་མ་རུང་སྙམ་དུ་བདག་ཉིད་མི་སྒྲོག་པ་སྟེ་བཞི་
པོ་དེ་དག་གལ་ཆེ་བའི་ཕྱིར། མདོར་ན་ང་རྒྱལ་མེད་པ་དང་། གཞན་གྱི་སྡུག་བསྔལ་
བསལ་བར་འདོད་པའི་སྙིང་རྗེ་དང་། གཞན་ལ་ཕན་འདོད་ཀྱི་བྱམས་པ་དང་། རང་
གཞན་གྱི་དགེ་རྩ་བསྐྱེད་པར་བྱ་བའི་ཕྱིར་དུ་བསྟན་བཅོས་བརྩམ་མོ། །
གཉིས་པ་བརྩམ་བྱའི་བསྟན་བཅོས་ཀྱི་དབྱེ་བ་ལ། བྱེད་ལས་ཀྱི་སྒོ་ནས། རྒྱ་
89



ཆེན་སྡུད་པ་མདོ་སྡེ་རྒྱན་དང་། ཟབ་མོ་འབྱེད་པ་མངོན་རྟོགས་རྒྱུན་དང༌། འཁྲུགས་
པ་བསྡེབས་པ་བསླབ་བཏུས་ལྟ་བུ་གསུམ་དང་། བརྗོད་བྱའི་སྒོ་ནས་བདེན་པ་གཉིས་
སྟོན་པ་གཉིས་དང་། བཤད་བྱའི་སྒོ་ནས་བཀའ་སྤྱིའི་དགོངས་འགྲེལ་དང༌། སོ་སོའི་
དགོངས་འགྲེལ་གཉིས། དང་པོ་ལ་ཐུན་མོང་མ་ཡིན་པ་དང༌། ཐུན་མོང་བ་གཉིས།
འདི་ལ་ཡང་ལོག་རྟོག་ཚར་གཅོད་པ་དང༌། གཞན་རྗེས་སུ་འཛིན་པ་གཉིས། དང་པོ་
ལ། རྗོད་ བྱེད་ གཏན་ ལ་ དབབ་ པ་ དང་། བརྗོད་ བྱ་ གཏན་ ལ་ དབབ་ པ་ གཉིས།
དང་པོ་ནི། གཙོ་བོ་སྒྲའི་བསྟན་བཅོས་ཏེ། རང་བཞིན་རྐྱེན་རྣམ་འགྱུར་གསུམ་བརྗོད་
བྱར་བྱས་ནས་སྟོན་པའི་གཞུང་ཀ་ལཱ་པ་དང་ཙནྡྲ་པ་སོགས་དང་། དེའི་ཡན་ལག་ལྕི་
ཡང་དང་པཏྟཱ་འགོད་ཚུལ་སྟོན་པ་སྡེབ་སྦྱོར་གྱི་བསྟན་བཅོས་རིན་ཆེན་འབྱུང་གནས་དང་།
མིང་གི་རྣམ་གྲངས་དང་རྟགས་གསུམ་གྱི་དབྱེ་བ་དང་སྒྲ་གཅིག་དོན་མང་པོ་ལ་འཇུག་ཚུལ་
སྟོན་པ་མངོན་བརྗོད་ཀྱི་བསྟན་བཅོས་འཆི་མེད་མཛོད་དང་། སློབ་དཔོན་ཤར་བ་དང་
ལྷོ་ བའི་ལམ་གྱི་འདོད་ཚུལ་མི་འདྲ་བ་ཚིག་དོན་གཉིས་ཀའི་རྒྱན་དང་དོན་གྱི་རྒྱུན་སོ་ལྔ་
དང་བྱ་དཀའ་བ་དང་གབ་ཚིག་སོགས་ཚིག་གི་རྒྱན་ཏེ་རྒྱུན་གསུམ་བགཏན་ལ་དབབ་ནས་
སྟོན་པ་སྙན་ངག་གི་བསྟན་བཅོས་མེ་ལོང་དང་། དེ་དག་སྐད་རིགས་དང་སྦྱར་ནས་སྟོན་
པ་ཟློས་གར་གྱི་བསྟན་བཅོས་ཀླུ་ཀུན་ཏུ་དགའ་བ་དང་འཇིག་རྟེན་ཀུན་ཏུ་དགའ་བ་སོགས་
སོ། །བརྗོད་བྱ་གཏན་ལ་དབབ་པ་ལ་ནི་གཏན་ཚིགས་རིགས་པའི་བསྟན་བཅོས་ཚད་མ་
མདོ་སོགས་སོ། །གཞན་རྗེས་སུ་འཛིན་པའི་བསྟན་བཅོས་ལ་བཟོ་དང་གསོ་བ་རིག་པའི་
བསྟན་བཅོས་གཉིས། །དང་པོ་ལ། གསེར་འགྱུར་ངང་སྤོས་སྦྱོར་སོགས་སྟོན་པ་ལྟ་བུ་
ཕལ་བ་དང་། སྐུ་གསུང་ཐུགས་རྟེན་གྱི་ཆ་ཚང་སྟོན་པ་ལྟ་བུ་ཁྱད་པར་ཅན་གཉིས་སོ། །
གསོ་བ་རིག་པའི་བསྟན་བཅོས་ནི། ནད་ཀྱི་ངོ་བོ་དང་ནད་གཞི་དང་ནད་ཀྱི་གཉེན་པོ་
སྨན་དང་དེས་གསོ་བའི་སྤྱོད་ལམ་བཞིའམ། ལུས་ དང་བྱིས་པ་གདོན་ལུས་སྟོད། །
མཚོན་དང་མཆེ་བ་རྒས་རོ་ཙ། །ཞེས་པ་ལྟར་གྱི་སྨན་གཞུང་ཡན་ལག་བརྒྱད་པ་ལྟ་བུའོ། །
འཇིག་རྟེན་ལུགས་ཀྱི་བསྟན་བཅོས་དག་ཀྱང་འདོར་བར་བྱ་བ་མ་ཡིན་ཏེ། ཤེས་རབ་
བརྒྱ་བ་ལས། མི་ཡི་ཆོས་ལུགས་ལེགས་སྤྱད་ན། །ལྷ་ཡུལ་བགྲོད་པ་ཐག་མི་རིང་། ། ལྷ་
དང་མི་ཡི་ཐེམ་སྐས་ལ། །འཛེགས་ན་ཐོར་བ་གམ་ན་འདུག ཅེས་པ་ལྟར་ཉམས་སུ་
90



ལེན་ཤེས་ན་ཐར་པ་འཐོབ་པའི་ཐབས་སུ་འགྲོ་བའི་ཕྱིར། རྒྱལ་བའི་བཀའ་ཚད་མར་
གྱུར་པ་ལ་རང་གི་དགོངས་འགྲེལ་བསྟན་བཅོས་ཚད་མ་ལ་རག་ལུས་པའི་ཕྱིར་རྩ་བ་སྔ་མ་
སྔ་མའི་ཚིག་དོན་བརླིང་ཞིང་རྟོགས་དཀའ་བ་རྣམས་ལ་འ གྲེལ་བ་མཛད་པ་པོ་ཕྱི་མ་ཕྱི་
མས་ཚིག་འགྲེལ་སྤྱི་དོན་མཐའ་དཔྱོད་རེག་ཟིག་སོགས་རང་བཟློའི་བསླད་མ་ཞུགས་པར་
རང་རང་གི་བློ་ངོར་ཁུངས་དང་འབྲེལ་བའི་དཔང་པོ་དང་གཏུགས་ནས་མཛད་པ་ཤ་སྟག་
ཡིན་ནོ༑ །
གསུམ་པ་བསྟན་བཅོས་ཇི་ལྟར་རྩོམ་པའི་ཚུལ་ལ་གསུམ། བསྟན་བཅོས་རྩོམ་པའི་
སྟོན་འགྲོ་དང་། རྩོམ་ཚུལ་དངོས་དང་། བརྩམས་པའི་ ཕན་ཡོན་ནོ། ། དང་པོ་ནི།
སྙན་ངག་མེ་ལོང་ལས། ཤིས་བརྗོད་ཕྱག་བྱ་ངོ་བོ་ནི། །ངེས་པར་བསྟན་པའང་དེ་ཡི་
སྒོ། །ཞེས་བསྟན་བཅོས་རྩོམ་པའི་ཐོག་མར་ཤིས་བརྗོད་ཀྱི་ཚིག་གིས་སྡུན་བསུས་ཏེ་ཕྱག་
བྱ་བ་དང་ངོ་བོ་ངེས་པར་བསྟན་པ་སྟེ་ལུས་མདོར་བསྟན་སོགས་ཀྱིས་གཞུང་རྩོམ་པར་
བཤད་ལ། ཚུལ་འདི་ནི་ཕྱི་ནང་གཉིས་ཀས་ཐུན་མོང་དུ་འདོད་དོ། །དེའི་སྟེང་དུ་ཐ་
མར་དགེ་བ་བསྔོ་བ་ནི། ནང་བ་སངས་རྒྱས་ པའི་ཁྱད་ཚོས་ཡིན་ཏེ། ཁྱད་པར་་་་
འཕགས་བསྟོད་ལས། བསོད་ནམས་བྱས་པའི་ཚོགས་དག་ནི། ། སེམས་ཅན་རྣམས་ལ་
ཡོངས་བསྔོ་བ། །བཅོམ་ལྡན་ཁྱོད་ཀྱིས་གང་གསུངས་པ། །དེ་གཞན་བསྟན་བཅོས་ལས་
མ་བཤད། །ཅེས་གསུངས་པ་ལྟར་རོ། །དེ་ལ་ཤིས་བརྗོད་ཀྱི་དགོས་པ་ནི་ནང་ལ་དབློས་
གྲུབ་འབྱུང་བའི་ཆེད་དང་། ཕྱག་བྱ་བའི་དགོས་པ་ནི་བར་ཆད་མི་འབྱུང་བའི་ཆེད་
དུའོ། །ཕྱག་བྱ་བའི་ཡུལ་ནི་གཉིས་ཏེ། ཆོས་ལ་ཡིད་ཆེས་པ་ལ་བརྟེན་ནས་རྩ་བ་ཆོས་
གསུང་བ་པོ་སྟོན་པ་དང་། དོན་ལ་ཡིད་ཆེས་པ་ལ་བརྟེན་ནས་ཆོས་ཀྱི་དོན་སྟོན་པའི་
སློབ་དཔོན་དག་ལ་ཕྱག་བྱ་བར་གཏན་ལ་དབབ་པ་བསྡུས་པ་ལས་བཤད་པ་ལྟར་དང་པོར་
ཐུབ་པ་སངས་རྒྱུས་དང་དེའི་འོག་ཏུ་དངོས་བརྒྱུད་ཀྱི་བླ་མ་རྣམས་ལ་ཕྱག་འབུལ་དགོས་
སོ། ། མཆོད་བརྗོད་མ་བྱས་པ་ཡང་ཡོད་དེ། དབུ་མའི་རྣམ་བཤད་དགོངས་པ་རབ་
གསལ་དུ། བཤེས་སྤྲིངས་ལ་མཆོད་བརྗོད་མེད་ཅིང་བཤད་པར་དམ་བཅའ་བ་ཡོད་
པར་གསུངས་པ་ལྟ་བུ་དང་། གཞན་དེ་འདྲ་ཡང་མང་ངོ༌། །དེ་བཞིན་དུ་ཕྱག་བྱ་བའི་གོ་
རིམ་བཤད་མ་ཐག་པ་ཡང་ངེས་ཅན་མ་ཡིན་ཏེ། ཐོག་མར་རང་གི་ལྷག་པའི་ལྷ་ལ་ཕྱག་
97



མཛད་པ་རྗེ་རིན་པོ་ཆེའི་གསུང་ལས་མང་དུ་བྱུང་བ་བཞིན་དང༌། དེར་མ་ཟད་ཐམས་
ཅད་ཀྱི་དང་པོར་གང་ལས་ཆོས་ཀྱི་བཀའ་དྲིན་ནོད་པའི་བླ་མ་ལ་ཕྱག་བྱེད་པར་ཡང་
རིགས་ཏེ། ལུང་གཞི་ལས། རྒན་པ་དང་ནི་གཞན་ཡང་རུང་། །གང་ལས་ཆོས་ནི་རྣམ་
ཤེས་པ། །དེ་ལ་ཐོག་མར་ཕྱག་བྱ་སྟེ། ། ཟླ་བ་ཚེས་ལ་བྲམ་ཟེ་བཞིན། །ཞེས་བྱུང་བ་ལྟར་
འཐད་པའི་ཕྱིར། འོ་ན་རབ་བྱུང་གི་སྐབས་ཀྱི་ལུང་གཞི་དང་ཀརྨ་ཤ་ཏམ་ལས། དང་
པོར་སྟོན་པ་ལ་ཕྱག་འཚལ་དུ་གཞུག དེའི་འོག་ཏུ་མཁན་པོ་ལ་ཕྱག་འཚལ་དུ་བཅུག་
ཅེས་གསུངས་པ་དང་འགལ་ལོ་ཞེ་ན། མི་འགལ་ཏེ། འདི་ནི་དམིགས་བསལ་ཡིན་
པར་ མཚོ་ སྣ་ བ་ ཆེན་ པོས་ གསུངས་ པའི་ ཕྱིར། གཞན་ ཡང་ ཤེས་ རབ་ སྡོང་བུ་ ལས།
དམ་པ་མང་པོ་ཁས་འཆེ་མི་བྱེད་ལ། །གལ་ཏེ་དཀའ་བས་ལས་ནི་བླངས་གྱུར་ན། ། རྡོ་ལ་
རི་མོ་བྲིས་པ་ལྟ་བུར་ནི། ། ཤི་ཡང་གཞན་དུ་བྱེད་པར་མི་འགྱུར་རོ། ། ཞེས་གསུངས་པ་
ལྟར། རྩོམ་པར་དམ་བཅའ་བའི་དགོས་པ་ཡོད་དེ། རྩོམ་པ་མཐར་ཕྱིན་པར་བྱ་བའི་
ཆེད་ཡིན་པའི་ཕྱིར། ཁེངས་བསྐྱུང་བའི་སྒོ་ནས་རྩོམ་པར་དམ་བཅའ་བ་ལ་ཡང་དགོས་
པ་ཡོད་དེ། རྩོམ་པ་བོ་རྨད་དུ་བྱུང་བར་གོ་བའི་ཆེད་དུའོ། ། སྣོད་རུང་ མཉན་ པར་
བསྐུལ་བའི་སྲོལ་ཀྱང་ཡོད་ལ་དེའི་ དགོས་པ་ནི་རྩོམ་པ་བོ་བརྩེ་བས་འདོམས་པ་དང་།
བསྟན་བཅོས་ཀྱི་དགོས་དོན་མཐོང་བའི་ཆེད་དུའོ། ། གསུམ་ པ་ བརྩམ་ ཚུལ་ དངོས་ ལ་
གཉིས། རྩོམ་པ་ལེགས་པའི་ཡོན་ཏན་དང་། རྩོམ་པ་ཉེས་པའི་སྐྱོན་ནོ། །དང་པོ་ནི།
རྩོམ་པ་བོ་གང་གིས་གང་བརྩམ་རྒྱུའི་གཞུང་གི་སྤྱི་ཁོག་ཏུ་བཟུང་སྟེ། གཞུང་གཞན་གྱི་
ལུང་གིས་ཟུར་ནས་བརྒྱན་ཅིང་། དེ་དག་ཕན་ཚུན་གུང་བསྒྲིགས་ནས་ལུང་རིགས་ཀྱི་
བརྡར་ཤ་ལེགས་པར་བཅད་དེ་འགལ་འདུ་ནོར་འཁྲུགས་ཀྱི་དྲི་མས་མ་གོས་པར་བྱ་བ་གལ་
ཆེ་ཞིང་། དེ་ཡང་བརྗོད་བྱའི་དོན་བརླིང་ཡང་རྟོགས་སླ་བ། རྗོད་བྱེད་ཚིག་སྙན་ངག་
གིས་བརྒྱན་པ། ཚིག་གི་སྦྱོར་བ་འབྲེལ་ཆགས་ཤིང་ཉན་ན་སྙན་པ། ཚིགས་བཅད་
རྣམས་ནི་སྡེབ་སྦྱོར་ལེགས་ཤིང་སྙན་ངག་གིས་བཅིངས་པའམ་འབོལ་རྩོམ་གྱིས་གོ་བདེ་བ།
མིང་རྣམས་ནི་མངོན་བརྗོད་ཀྱིས་བརྒྱན་པས་ངོ་མཚར་བ། ཚིག་གོང་འོག་མི་ཟློས་ཤིང་
ཕྱི་མ་སྔ་མའི་སྒྲུབ་བྱེད་དུ་འགྲོ་བ། སྡུད་རྒྱུ་མེད་པའི་སོགས་སྒྲས་དབེན་ཞིང་བརྗོད་བྱ་
ཟབ་པར་རྩོམ་ན་ཆེས་ཕུན་སུམ་ཚོགས་པར་གྱུར་ཅིང་མཁས་པ་མགུ་བའི་སྐྱེས་སུ་འགྱུར་
92



རོ། ། གཉིས་པ་ནི། རང་ལུགས་དང་གཞན་ལུགས་འབྱེད་དཀའ་པ། འདུལ་བའི་
ལས་ཆོག་ཆེན་མོ་གསེར་མདོག་རྣམ་རྒྱལ་ལྟ་བུ་དང་། ས་བཅད་ཧ་ཅང་མང་དྲགས་པ།
ཚད་མ་རིགས་ཐིགས་དང་རྣམ་ངེས་དར་ཊིཀ་ལྟ་བུ་མ་ཡིན་པ་དང་། སྤྱིར་བོད་ཀྱི་ས་
བཅད་ལུགས་དང་པོ་ལ་གཉིས། གཉིས་པ་ལ་གསུམ། གསུམ་པ་ལ་བཞི་ཟེར་བ་ལྟ་བུ་
སོགས། ལས་དང་པོ་བ་ལ་ཕན་པའི་རྐྱེན་དུ་མི་འགྱུར་བར་མགོ་རྨོངས་པར་འགྱུར་
བའང་སྲིད་པས། དེ་བས་རྒྱ་ནག་གི་ཡི་གེ་རྣམས་སུ་ས་བཅད་ཅི་ཙམ་དགོས་པ་དེ་དག
བསྟན་བཅོས་ཀྱི་མགོར་སྡེབས་གཅིག་ཏུ་བཀྲམ་ནས། བཤད་པ་དངོས་གཞིའི་སྐབས་སུ་
དེ་དག་ གོ་རིམ་མ་འཁྲུགས་ པར་བཤད་ པ་ལྟ་བུར་བྱས་ན་ཡང་མི་རུང་བ་མེད་ཅིང་།
གཞན་ཡང་ཚིག་གི་གཅོད་མཚམས་ཤད་ཀྱིས་མ་བཅད་པ་དང་། ཀུན་ལ་མ་གྲགས་པའི་
མངོན་བརྗོད་དང་གབ་ཚིག་གི་རྒྱུན་འབའ་ཞིག་གིས་བཅིངས་པ་དང་། ཡུལ་དུས་དེ་
དང་དེར་གྲགས་པའི་ཡུལ་ཕྱོགས་དང་མི་རྣམས་ཀྱི་མིང་བོད་སྐད་དུ་བསྒྱུར་ནས་བྲིས་པ་
དང་། རྒྱ་ནག་གི་མིང་བོད་སྐད་དུ་བྲིས་པ་སོགས་སྐྱོན་ཡིན་ཏེ། དཔེར་ན་སྡེ་དགེ་སི་
ཏུ་པཎ་ཆེན་གྱི་གསུང་འབུམ་དུ་རྒྱ་ནག་གི་སྨན་འགའ་ཞིག་གི་མིང་བོད་སྐད་རང་དུ་བྲིས་
པ། དེང་སང་རྒྱ་བོད་སུ་ལ་བསྟན་ཀྱང་མི་གོ་བས་སྨན་བཟང་ཡང་གསོས་སུ་མི་འགྱུར་
བ་ལྟ་བུ་དང་། ཡང་བསྟན་བཅོས་རྩོམ་པ་བོས་མཛད་བྱང་དུ་རང་མིང་གསལ་བར་མི་
སྨོས་པའམ། རང་མིང་དངོས་སྦས་ནས་གཞན་ལ་མ་གྲགས་པའི་མིང་གཞན་བཅུག་པ་
སོགས་སྐྱོན་ཆེ་ཤེས་ཡིན་ཏེ། བྱེད་པ་པོའི་མིང་མི་གསལ་བའི་དབང་གིས་བསྟན་བཅོས་
འགའ་ཞིག་ལེགས་བཤད་དུ་སྣང་ནའང་ཐེ་ཚོམ་ཅན་དུ་གྱུར་ནས་མཁས་པ་དག་གིས་ཤེས་
བྱེད་དུ་དྲངས་མ་ནུས་པ་ཡང་དེས་ལན་འདུག་པས་སྐྱོན་དེ་དག་དོར་ཏེ་མིང་རུས་ཡུལ་
སོགས་གསལ་བར་སྨོས་པའི་སྒོ་ནས་བོད་སྤྱི་ཡོངས་ལ་གྲགས་པའི་བརྡའ་གསར་རྙིང་གིས་
གཞི་བཟུང་ནས་ཡིག་འབྲུ་རྣམས་ནི་སུམ་ཅུ་བ་དང་རྟགས་ཀྱི་འཇུག་པ་མ་ནོར་བར་ཐོབ་
པའི་ཚུལ་ གྱིས་ བརྩམ་པར་བྱའོ། །གསུམ་པ་བསྟན་ བཅོས་ བརྩམས་པའི་ ཕན་ཡོན་ནི།
ཚེ་འདིར་བསྟན་པ་ལ་བྱ་བ་བྱས་པའི་སྒོ་ནས་མཁས་པ་རྣམས་མགུ་ཞིང་རྗེས་སུ་བཟུང་བ་
དང་། ཡ་རབས་རྣམས་དང་ཕྲད་ན་སྐྱེས་ཀྱི་མཆོག་གཉིས་པའི་མཆོད་པར་འགྱུར་བ་
དང་། གཞན་ཡང་། སློབ་དཔོན་དཎྜའི་གཞུང་ལས། སྔོན་གྱི་རྒྱལ་པོ་གྲགས་པའི་
93



གཟུགས། ། ངག་གི་རང་བཞིན་མེ་ལོང་ཐོབ། ། དེ་དག་ཉེ་བར་མི་གནས་ཀྱང་། ། རང་
ཉིད་ཉམས་པ་མེད་ལ་ལྟོས། །ཞེས་གསུངས་པ་ལྟར། ཚེ་འདིའི་འདུ་བྱེད་བཏང་བའི་
འོག་ཏུའང་བསྔགས་པར་འོས་པའི་ཡོན་ཏན་དང་བཀའ་དྲིན་གྱི་མིང་ཙམ་ལྷག་མར་ལུས་
པའི་ཕྱིར་ཀུན་གྱིས་ཐོས་སྒྲོགས་སུ་གླེང་བའི་མཐའ་མི་མངོན་པའི་ངོས་ནས་མཁས་མིང་གི་
གྲགས་པ་མི་ནུབ་པར་འགྱུར་བ་དང་། ཁྱད་པར་དུ་མདོ་ལས། དམ་ཆོས་འཛིན་པའི་
བསོད་ནམས་ནི། །སངས་རྒྱས་ཀུན་གྱིས་ནན་ཏན་དུ། །བསྐལ་བ་བྱེ་བར་རྗོད་མཛད་
ཀྱང་། ། ཐ་མར་ཕྱིན་པར་གྱུར་མ་ལགས། །ཞེས་གསུངས་པ་ལྟར་དམ་ཆོས་འཛིན་པའི་
བསོད་ནམས་ཚད་མེད་པ་ཐོབ་པའི་སྟོབས་ཀྱིས་མ་འོངས་པ་ནའང་བཅུ་ཕྲག་དྲུག་གི་རི་
མོས་མཚན་པའི་ཕྱག་རྒྱས་མངོན་པར་བཀྲ་བའི་བཀའ་ཁྲིམས་དྲི་མ་མེད་པས་སྐལ་ལྡན་
ཡོངས་ཀྱི་སྲིད་ལ་དབང་བསྒྱུར་ཞིང་མི་འཇིགས་སེང་གེ་ བཞིས་ བཏེག་པའི་ཁྲི་འཕང་
མཐོན་པོར་སྟོབས་བཅུའི་རྩལ་ཡོངས་སུ་རྫོགས་པའི་ཆོས་ཀྱི་རྒྱལ་པོ་ཆེན་པོར་འགྱུར་བ་
ཡིན་ནོ། ། སྨྲས་པ། རྨད་བྱུང་མཁས་པའི་བྱ་བ་པད་མའི་དགྲ། ། རང་བཟོའི་ཟོམ་
འཇོག་སྤྲིན་གཡོགས་ཡོངས་བསལ་ཏེ། །རྣམ་གཞག་འོད་དཀར་སྣང་བས་འཁྱུད་བཞིན་
དུ། ། བདག་བློའི་རྫིང་བུར་འཆར་བའི་ཚུལ་འདི་རྨད། ། རང་ཉིད་ ཐུབ་བསྟན་ནེའུ་་་
ལྡངས་རྣམས་དང་། །གཞན་ཡང་མཐུན་པའི་མཛའ་གཅུགས་མི་ལྷོད་ཕྱིར། །གཏམ་སྙན་
སྒྲོག་པའི་འཕྲིན་ཡིག་འདི་བཀླགས་ཀྱི། །གཞན་ལ་ཕན་པའི་རེ་བ་གཅིག་ཏུ་མེད། །འོན་
ཏེ་མཁས་པའམ་མི་མཁས་གང་སྨྲ་ལ། ། རྟོན་པ་བཞི་ཡི་ངང་ཚུལ་སྐྱོང་འདོད་རྣམས། །
ཁྱབ་གསོད་སྡང་ཤུགས་དོར་ཏེ་རྣམ་དཔྱོད་ན། །དེ་ཡང་རངས་པར་འགྱུར་བའི་གནས་སུ་
འགྱུར། ། སོག་པོས་བྱས་ཕྱིར་མི་མཁོ་ཞེས་སྨྲ་བའི། ། ཆགས་སྡང་དབང་གྱུར་འབྱུང་པོའི་
འདབ་ལྡན་ཚོགས། ། ཐན་སྐད་སྒྲོག་པའི་རྩོལ་བ་ཡོངས་བཏང་སྟེ། ། རང་ཕྱོགས་བྱང་
བལྟས་ཁུང་བུར་ངལ་གསོ་རིགས། །དེ་ཕྱིར་མཁས་རློམ་གོས་སེར་ཅན་གྱི་སྡེ། །ཡུད་ཀྱིས་
མུན་པའི་ཁུང་བུར་འཇུག་བཟོད་པའི། ། ལུང་དང་རིགས་པའི་ཟེར་རྣོན་སྤྲོ་བ་ཅན། །
ལེགས་བཤད་ཉིན་བྱེད་འདི་ན་འོད་དུ་འཚེར། །འཆད་རྩོད་རྩོམ་པའི་གྲོས་འདེབས་འདི་
བྱས་པས། ། ཕྱོགས་རིས་ཡིད་ཅན་རྣ་བ་འགེབ་པའང་སྲིད། ། རྒྱ་མཚོའི་མར་སར་བསིལ་
ཡང་ཡི་དྭགས་ལ། །མི་བཟོད་ཚ་གདུངས་སྐྱེད་པའི་ཚུལ་ལ་ལྟོས། །བདག་བློ་ཞན་ཞིང་
94



སྦྱངས་ པ་ དམན་ པ་དང་། ། ཆོས་ ཀྱང་ ཟབ་ བརླིང་ གཏིང་དཔོག་དཀའ་བའི་ ཕྱིར། །
འགལ་ནོར་མ་འབྲེལ་ཟློས་སྐྱོན་མཆིས་སོ་ཅོག། ལྷ་དང་བླ་མའི་སྤྱན་སྔར་བཤགས་པ་
བགྱིད། །གཏམ་སྙན་བསྐྱེལ་བའི་ལེགས་བཤད་བང་ཆེན་འདི། ། སྐལ་ལྡན་རྣ་བའི་ལམ་
ནས་བདེར་སོན་ཏེ། །ཡིད་ཀྱི་ཁྱིམ་དུ་དགེ་ལེགས་སྤེལ་བའི་གཏམ། །འབའ་ཞིག་སྒྲོག་
པས་ཀུན་དགའ་སྐྱེད་གྱུར་ཅིག། འདིར་འབད་དགེ་བའི་ཕྱྭ་མཁན་འདུ་བྱེད་ཀྱིས། །
རྣམ་སྨིན་ཡོན་ཏན་ཀ་བརྒྱད་ཀྱིས་བཏེག་པའི། །དལ་འབྱོར་རིན་ཆེན་ཁང་བཟང་ཡིད་
འོང་རྩེར། ། ཐབས་ཤེས་རི་དྭགས་ཕོ་མོས་བརྒྱན་གྱུར་ཅིག། ཚུལ་འདིར་རྣམ་དཀར་ཆུ་
ཐིགས་བསགས་པ་གང་། ། ཀུན་བཟང་སྨོན་ལམ་གངྒཱ་དང་འགྲོགས་ཏེ། །རྒྱལ་བའི་སྨོན་
ལམ་རྒྱ་མཚོར་གཅིག་འདྲེས་པས། །ཕན་བདེ་རིན་ཆེན་འགྲོ་ལ་སྟོབ་པར་ཤོག། ཅེས་
འཆད་རྩོད་རྩོམ་གསུམ་གྱི་རྣམ་གཞག་ལེགས་བཤད་ཉིན་བྱེད་སྣང་བ་ཞེས་བྱ་བ་འདི་ནི་ལྷ་
ལྡན་སྨོན་ལམ་ཆེན་མོའི་གྲྭ་སྐོར་བ་ཨ་ལག་ཤ་ངག་དབང་བསྟན་དར་གྱིས་སྦྱར་བའོ། །
ཞེས་པ་འདི་ནི་སྐུ་འབུམ་བྱམས་པ་གླིང་དུ་དཔར་དུ་བསྒྲུབས་པའོ། །
5



༄༅། །སུམ་ཅུ་བ་དང་རྟགས་འཇུག་གི་དོན་གོ་སླ་བར་
བསྡུས་པའི་བཤད་པ་སྐལ་ལྡན་ཡིད་ཀྱི་པད་མ་
འབྱེད་པའི་སྣང་བའི་མཛོད་ཅེས་
བྱ་བ་བཞུགས་སོ། །
ཤིས་བརྗོད་བྱ་བའི་རང་ བཞིན་བརྗོད་པ། ངག་གི་དབང་ཕྱུག་བློ་གཏེར་རྟག་ཏུ་་་་་
བསྟེན། །ལེགས་བཤད་བཟང་པོའི་གཏམ་གྱིས་ཀུན་དགའ་སྐྱེད། །རིས་མེད་འགྲོ་ལ་བརྩེ་
བའི་བཤེས་གཉེན་མཆོག། དགེ་མཚན་ཤིས་པ་འབུམ་གྱིས་སྲུང་གྱུར་ཅིག། ངེས་དཔེ།
མཁྱེན་བརྩེ་མངོན་ཤེས་མཛད་སྤྱོད་གང་ལ་ཡང་། །སྲིད་ཞིའི་ཁམས་ན་དོ་ཟླ་རང་ཉིད་
ལས། །རྙེད་མིན་ཡོངས་འཛིན་ངག་དབང་བློ་བཟང་མཆོག། སྙིང་གི་དཀྱིལ་དུ་བཀོད་
དེ་ཕྱག་བགྱིའོ། ། རྒྱུའི་གཟུགས་ཅན། གཟུགས་སྐུ་མངོན་པར་འཆོར་བས་ གསེར་གྱི་རི། །
ལེགས་གསུང་བསིལ་བ་སྟེར་བས་འཆི་མེད་ཆབ། ། མཁྱེན་པས་ཆོས་ཀུན་གསལ་ཕྱིར་
འཇིག་རྟེན་མིག། དཀོན་པས་རྒྱལ་བ་རིན་ཆེན་ངོ་བོར་བསྔགས། །གཉིས་ཀྱི་ལྡོག་བ་ཅན།
བདུད་རྩིའི་འོད་ཟླ་བ་དང་སེངྒེའི་ཞོན་པ་ཅནོ འཇམ་དབྱངས། །གཟུགས་སོགས་མ་འདྲེས་
སོ་སོར་གསལ་བ་སྟེ། །རྒྱ་མཚོའི་མར་གསར་ཟླ་བ་མགྲིན་སྔོན་དབང་ཕྱུག་ཐོད་དུ་འཛིན། །
སྔོན་གྱི་རྒྱལ་བ་འཇམ་དབྱངས་བདག་གིས་སྤྱི་བོར་མཆོད། བྱ་བའི་རང་བཞིན་བརྗོད་པ། མཚར་
སྡུག་ལང་ཚོ་གསར་བ་ངོམ་པ་ཡིས། །འཆི་མེད་མཛེས་མའི་ཁེངས་པ་སྐྱུངས་པར་བྱེད། །
འཇིག་རྟེན་སྐྱོང་མཁས་ཚངས་པའི་བུ་མོ་ཀྱེ། །རྣམ་དཔྱོད་ཡངས་པའི་དཔལ་དེ་ཅིས་མི་
སྦྱིན། །བསྡུས་ཤིང་མ་བསྡུས་པའི་གཟུགས་ཅན། སྔོན་ཆད་དམ་ཆོས་འོད་ཀྱིས་མ་རེག་པའི། །
གངས་ཅན་ཆུ་ལྷར་ཕྱོགས་པའི་མུན་ཁུང་དུ། །ཆོས་ཀྱི་སྒྲོན་མེ་ཐོག་མར་འདེགས་པ་བོ། །
ཆོས་ཀྱི་རྒྱལ་དང་ཨ་ནུའི་སྐུ་དྲིན་དྲན། །དག་པའི་གཟུགས་ཅན། གང་གིས་བཏོད་པའི་སུམ་
རྟགས་སྐྱ་རིས་དེ། །མཆན་འགྲེལ་དོན་བསྡུའི་ཚོན་རྩི་མང་བཀྲ་ཡང་། །བློ་ཆུང་མིག་ལ་
གསལ་བར་མ་གྱུར་པས། །ངོ་མཚར་རི་མོ་ཉིད་དུ་བདག་མི་བརྗོད། །བསྡུས་པའི་གཟུགས་
96



ཅན། དྲན་དབང་ཉིན་བྱེད་སྙིགས་དུས་ནུབ་རིར་ཡིབ། །ཚིག་སྤྱིའི་བཤད་ཡམ་ཆོས་ཟླ་གཟི་
ཆུང་ཞིང་། །ཉེས་བཤད་རྒྱུ་སྐར་རང་འོད་ཆེར་ངོམ་ཡང་། ། ཐུབ་བསྟན་གླིང་གི་མུན་པ་
སེལ་མ་ནུས། །མཐའ་དག་གཟུགས་ཅན། ཕན་སེམས་སྐྱ་རེངས་གཞོན་ནུས་སྡུན་བསུས་ཏེ། །
རྣམ་དཔྱོད་ཤར་རི་གཉའ་ཤིང་རྩེ་མོ་ནས༑ ། རྒྱུས་བསྡུ་འཚམ་པའི་ཚིག་འཕྲེང་འོད་རིས་
ཅན། ། ལེགས་བཤད་སྣང་བའི་མཛོད་ཀྱི་སྒོ་འདི་དབྱེ། ། དེ་ལ་འདིར་སུམ་ཅུ་བ་དང་
རྟགས་འཇུག་གི་དོན་གོ་སླ་བར་བསྡུས་ཤིང་ཞར་ལ་དཀའ་བའི་གནས་ལ་དོགས་གཅོད་
དང་བཅས་བཤད་པ་ལ། སློབ་དཔོན་ཐུ་མིས་མཛད་པའི་ཡི་གེའི་རྩ་བ་སུམ་ཅུ་བའི་མིང་
ལ་དོགས་པ་གཅོད་པ་དང་། ཡི་གེའི་རྣམ་གཞག་དངོས་བཤད་པ་གཉིས། དང་པོ་ནི།
བསྟན་བཅོས་འདིའི་མཚན་ལ་རྒྱ་བོད་ཤན་སྦྱར་བའི་སྐད་ཐོག་མར་སྨོས་པའི་རྒྱུ་མཚན་ལ་
འགྲེལ་བྱེད་སྔ་མ་ཐམས་ཅད་ཀྱིས་མཁན་པོ་འདི་རྒྱ་གར་པའི་མཁས་པ་དང་ཁྱད་པར་མེད་
པས་མཁན་པོ་འདིས་མཛད་པའི་བསྟན་བཅོས་ལ་ཡང་རྒྱ་གར་པའི་བསྟན་བཅོས་དང་
འདྲ་བར་བཀུར་སྟི་བྱ་བར་རིགས་པའི་ཆེད་དུ་ཡིན་པས་སྐྱོན་མེད་ཅེས་སྐྱོན་སྤོང་མཛད་ལ།
ཁ་ཅིག་གིས་བསྟན་བཅོས་འདི་ཐོག་མར་རྒྱ་གར་སྐད་དུ་བརྩམས་ནས་བསྐུར་བ་ཡིན་ཟེར་
བའང་གདའ་བས་བརྟག་པར་བྱའོ། །འགྱུར་ཕྱག་སྨོས་པའི་རྒྱུ་མཚན་ལ། འགའ་ཞིག་
.: གིས་བསྟན་བཅོས་བསྒྱུར་བ་ལ་བར་ཆད་མི་འབྱུང་བའི་ཆེད་དུ་ལོ་ཙཱ་བ་རྣམས་ཀྱིས་ཕྱག་
མཛད་པ་དང་མཐུན་པར་བཀོད་པ་ཡིན་ཞེས་སྨྲས་པ་ཆེས་མི་རིགས་ཏེ། བསྟན་བཅོས་
འདིའི་སྔ་རོལ་ཏུ་དཔེར་འོས་པའི་ལོ་ཙཱ་བ་མ་བྱུང་བའི་ཕྱིར་རོ། ། རྩ་བ་སུམ་ཅུ་པ་ཞེས་
པའི་དོན་ལ། སི་ཏུ་པཎ་ཆེན་གཙུག་ལག་ཆོས་ཀྱི་སྣང་བས་སུམ་རྟགས་རྣམ་བཤད་མུ་
ཏིག་འཕྲེང་མཛེས་སུ་ཀཱ་ལི་སུམ་ཅུ་བརྗོད་བྱའི་གཙོ་བོར་སྟོན་པའི་དོན་དུ་བཀྲལ་བ་དང་། །
ཤོ་ལོ་ཀ་སུམ་ཅུ་ཙམ་ཡོད་པའི་དོན་དུ་བཀྲལ་བ་གཉིས་བཀོད་ནས་སྔ་མ་མི་འཐད་ཅིང་།
ཕྱི་མ་ཕྱོགས་ཙམ་དུ་སོང་ཡང་ཤོ་ལོ་ཀ་སུམ་ཅུ་ཙམ་ཞེས་སྨྲས་པ་མི་འགྲིག་སྟེ། ་ དེ་ལ་ཤོ་ལོ་
ཀ་སོ་གསུམ་ཡོད་པས་སོ། ། དེས་ན་མཆོད་བརྗོད་དང་རྩོམ་པར་དམ་བཅའ་བཞི་བསྟན་
བཅོས་གཞན་དང་ཐུན་མོང་བ་ ཡིན་ པས་རྩ་བར་མི་འོས་ ཤིང་དེའི་ཕྱིར་སུམ་ཅུ་བ་ནི།
ཡི་གེ་ཨཱ་ལི་ཀཱ་ལི་གཉིས། ། ཞེས་པ་ནས། ཅིག་ཤོས་དེ་ལས་ལྡོག་པའོ་ཞེས་པའི་བར་གྱི་
ཚིགས་སུ་བཅད་པ་སུམ་ཅུ་ཉིད་དུ་ངེས་ པའི་སྒོ་ནས་བཏགས་པའི་ཕྱིར་རོ། ། ཞེས་་་་་
97



གསུངས་ པ་ལེགས་བཤད་ཡིན་མོད་འོན་ཀྱང་འདིའི་ཚིགས་བཅད་སུམ་ཅུ་ལ་རྐང་པ་
གཅིག་གིས་མི་འདང་བས་ ད་དུང་ དཔྱད་པར་བྱ་བའི་གཞིའོ། ། གཉིས་པ་ཡི་གེ་རྣམ་
གཞག་དངོས་བཤད་པ་ ལ། ཡི་ གེའི་ རྒྱུ་ དང་། གནས་དང༌། འཇུག་ཚུལ་དང་།
དེ་འདྲི་བའི་ཚུལ་ལོ། །དང་པོ་ནི། ཡི་གེ་བརྗོད་འདོད་ཀྱི་ཀུན་སློང་གི་རྟོག་པ་སྐྱེས་ཤིང་
དེའི་དབང་གིས་རླུང་གཡོས་པ་ལས་ཡི་གེ་བྱུང་ངོ༌། །གཉིས་པ་ལ། ཡི་གེའི་གནས་དང་།
དེ་ལས་བྱུང་བའི་ཡི་གེ་དང་། དེ་བརྗོད་ཚུལ་ལོ། །དང་པོ་ནི། ཁོག་པ། མགྲིན་པ།
རྐན། སོ། མཆུ། ལྕེ། སྤྱི་བོ། སྣ་སྟེ་གནས་བརྒྱུད་ཡོད་ཅིང་དེ་དག་ལས་ཡི་གེ་
གང་བྱུང་བ་ནི་ཁོག་པ་ལས་བྱུང་བ་ནི་ཡི་གེ་ཐམས་ཅད་དོ། ། མགྲིན་པ་ལས་བྱུང་བ་ནི།
ཀ་ཁ་ག་ང་འ་ཧ་ཨ་རྣམས་སོ། །རྐན་ལས་བྱུང་བ་ནི། ཅ་ཆ་ཇ་ཉ་ཙ་ཚ་ཛ་ཞ་ཡ་ཤ་ཨི་ཨེ་
རྣམས་སོ། །སོ་ལས་བྱུང་བ་ནི། ཏ་ཐ་ད་ན་ཟ་ལ་ས་རྣམས་སོ། ། མཆུ་ལས་བྱུང་བ་ནི།
པ་ཕ་བ་མ་ཝ་ཨུ་ཨོ་རྣམས་སོ། །ལྕེ་ལས་བྱུང་བ་ནི། སྔར་བཤད་པའི་རྐན་ལས་བྱུང་བ་
དག་ལྕེའི་རྩེ་མོ་ལས་ཀྱང་བྱུང་ངོ༌། །སྤྱི་བོ་ལས་བྱུང་བ་ནི། ར་ཡིག་སྟེ་ལྕེ་རྩེ་དང་ཉེ་བའི་
སྤྱི་བོ་ལས་བྱུང་ངོ༌། ། སྣ་ལས་བྱུང་བ་ནི། ང་ཉ་ན་མ་རྣམས་རང་རང་གི་གནས་ལས་
བྱུང་བར་མ་ཟད་ སྣ་ ལས་ཀྱང་བྱུང་ངོ༌། ། གཉིས་པ། དེ་ལས་བྱུང་བའི་ཡི་གེ་ལ། །
དབྱངས་དང་གསལ་བྱེད་བགཉིས་སུ་ཕྱེ། ། ཨི་ཨུ་ཨེ་ཨོ་དབྱངས་བཞི་ལ། །གུག་གུ་ཞབས་ཀྱུ་
འགྲེང་བུ་དང་། ། གནའ་རུ་ཞེས་པའི་ཐ་སྙད་བྱ། །ཀ་ནས་སའི་བར་བཞི་བཞི་ལ། ། སྡེ་
ཚན་བདུན་དུ་བསྒྲིལ་བྱ་ཞིང་། །ཧ་ཨ་གཉིས་ལ་སྡེ་ཕྱེད་དེ། ། སྡེ་བ་ཕྱེད་དང་བརྒྱད་པོ་
ལ། །གསལ་བྱེད་ཡི་གེ་སུམ་ཅུ་ཟེར། ། ཨ་ལ་དབྱངས་འཇུག་མེད་པས་ན། །གསལ་བྱེད་
ཡིན་ གྱི་ ཨ་ མ་གཏོགས། ། ལྷག་མ་ཉི་ཤུ་རྩ་དགུ་ནི༑ ། ཨ་ཡི་དབྱངས་ཀྱིས་བརྗོད་པའི་
ཕྱིར། ། ཨ་ཡང་དབྱངས་སུ་འདུ་བར་འདོད། །གལ་ཏེ་ཨ་དབྱངས་མི་འདོད་ན། ། ཨ་ཡི་
དབྱངས་ངེས་མེད་འགྱུར་ཞིང་། ། ཨི་ སོགས་གང་རུང་ཞུགས་མིན་པའི། ། ཀ་སོགས་་་་
བརྗོད་པའི་ཚུལ་ལ་སོགས། །མེད་པར་ཐལ་བ་གང་གིས་བཟློག། ཨ་ཡིག་དབྱངས་སུ་
བསྒྲུབ་ཚུལ་ནི། ། སྙན་ངག་དབྱངས་ཅན་དགྱེས་གླུ་ལས། ། དཔལ་ལྡན་བླ་མ་དམ་པ་
གང་། ། གང་ནུས་འགྲན་ཟླ་བྲལ་བ་ན། །ངག་དབང་འཇམ་དཔལ་དབྱངས་ཞལ་ནས། །
དཀའ་གནད་གཞལ་བྱར་རབ་འབྱམས་གྲགས། །ཞེས་པའི་ལུང་གིས་བསྒྲུབ་པའི་ཕྱིར་
98



སྙམ་དུ་དོགས་སོ། །གསུམ་པ་བརྗོད་ཚུལ་ནི། འཕུལ་ཅན་མགོ་ཅན་འདོགས་ཅན་རྗེས་
འཇུག་ཡང་འཇུག་དང་བཅས་པའི་ཡི་གེ་དྲུག་གཅིག་ཏུ་ཚོགས་པ་དཔེར་ན་བསྒྲགས་ལྟ་བུ་
ལ་མཚོན་ན་བས་གང་གསོ་རྣམས་རིམ་པར་རང་སྒྲ་ཐོན་ཙམ་དུ་མྱུར་བར་ཀློག་པ་ལྟ་བུ་
ཀློག་དག་པ་ཤིན་ཏུ་གཅེས་པའི་ཚུལ་ནི། རྗེ་བཙུན་བསོད་ནམས་རྩེ་མོས། གང་དང་
གང་ལ་གང་བཏགས་པས། ། གོ་རིམ་བཞིན་དུ་གནས་ནས་དབྱུང༌། །དེ་ལ་ར་མགོ་ལྕེ་རྩེ་
འདར། ། ལོ་མགོ་ལྕེ་ཀློད་རྒྱ་ཡང་བསྐྱེད། ། ས་མགོ་ སོ་ཡི་བར་ནས་དབྱུང༌། ། ལྷག་ མ་
རྣམས་ཀྱང་དེ་བཞིན་ཤེས། ། གོལ་ཏེ་མ་ཕྱིན་གྱུར་པ་ནི། ། ཡི་གེ་ཕྲལ་ཞིང་བརྗོད་པར་
བྱ། །དཔེར་ན་གྲ་ལ་ག་ར་འམ། ། སྒྲ་ལ་སྒར་ཇི་བཞིན་དུ། །དེ་ནས་འཕུལ་བ་བསླབ་པར་
བྱ། །གས་འཕུལ་ཐོག་མར་རྐན་ནས་དབྱུང་། ། དས་འཕུལ་ལྕེ་རྩེ་ཀློད་པ་ལས། །བ་མས་
འཕུལ་བ་ཐོག་མར་ནི། །མཆུ་བཙུམས་པ་ལས་ཁྱད་པར་སྣ། །འས་འཕུལ་གྲེ་བའི་ཕུགས་
ནས་དབྱུང་། ། འཕུལ་ཞིང་བརྩེགས་ པའི་ཡི་གེ་ཡང་། ། གོ་རིམ་ བཞིན་དབྱུང་མ་ ཕྱིན་
ན། །འདི་ཡང་བྲལ་ཞིང་བཀླག་པ་སྟེ། །མཁྲ་ལ་མཁ་འར་ཇི་བཞིན་ནོ། །ཞེས་གསུངས་
པ་ལྟར་ཀློག་ཚུལ་ཤིན་ཏུ་དག་པ་ཞིག་ལ་བསླབ་དགོས་སོ། །དེ་ལྟར་བརྩེགས་འཕུལ་་
སོགས་ཀྱི་སྒྲ་ཟུར་དཔྱིས་ཕྱིན་པར་མ་ ཐོན་པའི་དབང་གིས་དེང་སང་ཨ་མདོ་ལྟ་བུ་ཡུལ་
འགའ་རེ་ན་ཀུན་འབྱུང་ལ་ཀུན་འབྱོང་དང་རེག་བྱ་ལ་རག་བྱ་དང་ལ་མགོ་ཅན་ལ་མགོ་
ཅན་ལྟར་འབོད་པ་ལྟ་བུ་ལ་རྟ་བར་བརྗོད་བཞིན་དུ་གཞན་དག་ལ་འཕྱ་སྨོན་ཀྱིས་སུན་
འབྱིན་པ་ནི་རང་མཚང་རང་གིས་བརྡོལ་བར་རིགས་སོ། ། གསུམ་པ་འཇུག་ཚུལ་ལ། །
སྔོན་རྗེས་ཀྱི་འཇུག་ཚུལ་དང་། མགོ་ཅན་དང༌། འདོགས་ཅན་དང༌། རྣམ་དབྱེ་
དང༌། ཚིག་ཕྲད་དང་། རྟགས་ཀྱིས་འཇུག་ཚུལ་དང་དྲུག དང་པོ་ནི། རྗེས་སུ་
འཇུག་པའི་ཡི་གེ་ནི། ག་ང་ད་ན་བ་མ་འ། །ར་ལ་ས་ནི་རྗེས་འཇུག་བཅུ༑ །ད་ས་གཉིས་
ནི་ཡང་འཇུག་ཡིན། །ད་ཡི་ཡང་འཇུག་ན་ར་ལ། ། ཡི་གེ་གསུམ་གྱི་རྗེས་སུ་འཇུག། དེ་
ལ་ད་དྲག་ཅེས་ཀྱང་ཟེར། །ས་ཡི་ཡང་འཇུག་ཐོབ་ཚུལ་ནི། །ག་ད་བ་མ་ཡི་གེ་བཞིའི། །
མཐའ་རུ་རིག་པས་དཔྱད་དེ་སྦྱོར། །ག་ད་བ་མ་འ་ལྔ་བོ། ། སྔོན་དུ་འཇུག་པའི་ཡི་གེའོ། །
ལྷག་མ་ཉི་ཤུ་མིང་གཞི་ཙམ། ། སྔོན་འཇུག་གང་ལ་འཇུག་ཅེ་ན། ། ག་ནི་ཡི་གེ་བཅུ་གཅིག་
གི༑ །ད་ནི་དྲུག་དང་བ་ནི་བཅུ། །མ་ནི་བཅུ་གཅིག་ནི་བཅུ། །བརྩེགས་འཕུལ་བ་ཡིག་ཁོ་
99



ནར་ངེས། །གཉིས་པ་ནི། མགོ་ཅན་གྱི་ཡི་གེ་ལ། ཀླད་དུ་འགྲོ་རྒྱུའི་ཡི་གེ་ནི་གསུམ་སྟེ།
ར་དང་ལ་དང་ས་གསུམ་མོ། །ར་མགོ་ཅན་ནི་བཅུ་གཉིས་ཏེ། །རྐ་རྒ་རྔ་རྗ་རྙ་རྟ་རྡ་རྣ་རྦ་
རྨ་རྩ་རྫ་རྣམས་སོ། །ལ་མགོ་ཅན་ནི་བཅུ་སྟེ། ལྐོག་གྱུར་གྱི་ལྐོ༑ ལྷ་ནི་ལྒང་བ་གཅིག་
པུར་ངེས། ། ལྔ་ཡང་གྲངས་ཀྱི་ལྔ་ཉིད་དོ། ། ལྕགས། ལྗང་ཁུ། ལྟ་བྱེད། ལྔ་ ལྕི།
སྟག་ལྤགས། མགྲིན་པའི་ཝ་བ། ལྷ་ཚོགས་ལྟ་བུའོ། །དེ་ལ་པགས་པ་ནི་སྟག་གི་པགས་
པ་ཟེར་བ་ལྟ་བུ་ན་རྣམ་དབྱེ་དྲུག་པ་དང་འབྲེལ་བའི་ཚེ་བརྐྱང་ཐོབ་ཅིང་སྟག་ལྤགས་ཟེར་
བ་ལྟ་བུ་རྣམ་དབྱེ་དྲུག་པ་བསྡུས་པའི་ཚེ་ལ་མགོ་ཅན་ཐོབ་པའི་མན་ངག་ཀྱང་ཤེས་དགོས་
སོ། །ས་མགོ་ཅན་ནི་བཅུ་གཅིག་སྟེ། སྐ་སྒ་སྔ་སྙ་སྟ་སྡ་སྣ་སྤ་སྦ་སྨ་སྩ་རྣམས་སོ། །གསུམ་
པ་ནི། མས་ནས་འདོགས་པའི་ཡི་གེ་ནི་བཞི་སྟེ། ཡ་ར་ལ་ཝ་བཞིའོ། ། དེ་ལ་ཡ་་
བཏགས་པའི་ཡི་གེ་བདུན་ཏེ་ཀྱ་ཁྱ་གྱ་པྱ་ཕྱ་བྱ་མྱ་རྣམས་སོ། །ར་བཏགས་པའི་ཡི་གེ་བཅུ་
གཅིག་སྟེ། ཀྲ་ཁྲ་གྲ་ཏྲ་ནྲ་དྲ་པྲ་ཕྲ་བྲ་སྲ་ཧྲ་རྣམས་སོ། །ཏ་ལ་ར་བཏགས་པ་ནི་སླེ་ཏྲེས་
དང་ཏྲེས་སམ་ལྟ་བུ་དང་། འདུལ་བ་ནས་རྔོན་བྱེད་པར་འགྱུར་རོ་ཞེས་བརྩོན་འགྲུས་ཀྱི་
མིང་དུ་བཤད་པ་ལྟ་བུ་དང༌། ཐ་ལ་ར་བཏགས་པ་ཐིག་ཐིག་ཅེས་ལྷམ་གྱི་སྒྲར་བཤད་པ་
ལྟ་བུའོ། །པ་ལ་ར་བཏགས་པ་ནི་པྲ་ཆལ་དང་པྲ་ཕབ་དང་སྲོག་ཞུ་ལྟ་བུའོ། །ན་དང་མ་ནི་
ས་མགོ་ཅན་ལ་བཏགས་པ་ཡོད་ཀྱང་རྐྱང་བ་ལ་མེད་པས་འདིར་མ་བྲིས་སོ། །ལ་བཏགས་
ཅན་ནི་དྲུག་སྟེ། ཀླ་གླ་བླ་ཟླ་རླ་སླ་རྣམས་སོ། །ཝ་བཏགས་ཅན་ནི་བཅུ་གཉིས་ཏེ། ཀཱ་
ཁཱ་གཱ་ཞྭ་དྭ་ཚྭ་ཞྭ་ཟྭ་རྭ་ལཱ་ཤྭ་ཧྭ་རྣམས་སོ། །དཔེར་ན། ཀྭ་ཡེ། ཁྭ་ཏ། གྲྭ་དོར། ཞྭ་
ལོག དྭ་ཕྲུག ལན་ཚྭ། ཞྭ་མོ། ཟླ་ཚོད། རྭ་ཅོ། ལྔ་བ། ཤྭ་འོད། བུ་
རམ་གྱི་དྭགས་ལྟ་བུའོ། །ཡང་ཕྱུ་མཁན་དང་རྩྭ་སྔོན་ལྟ་བུ་འགའ་ཞིག་ཡོད་ཀྱང་ཕ་དང་ཙ་
ཡིག་རྐྱང་པ་ལ་མི་སྲིད་པས་འདིར་མ་བྲིས་ལ། ཁ་ཅིག་གིས་བཅུ་བརྒྱད་པརྩྭ་ལྔ་ལྟ་བུ་
ཡང་ཡོད་ཟེར་བརྟག བཞི་བ་རྣམ་དབྱེ་ལ་བརྒྱད་ཡོད་དེ། དང་པོ་ངོ་བོ་བརྗོད་པ།
གཉིས་པ་ལས་སུ་བྱ་བ། གསུམ་པ་བྱེད་པ། བཞི་བ་དགོས་ཆེད། ལྔ་ བ་འབྱུང་
ཁུངས། དྲུག་པ་འབྲེལ་སྒྲ། བདུན་པ་གནས་གཞི། བརྒྱད་པ་འབོད་པའོ། །དང་
པོ་ངོ་བོ་བརྗོད་པ་ནི། བུམ་པ། ཀ་བ། འདུས་བྱས་ཞེས་པ་ལྟ་བུའོ། །རྗེས་འཇུག་
སོ་སོའི་མཐར། སླར་བསྡུའམ་རྫོགས་ཚིག་སྦྱོར་ཚུལ་ནི། ག་མཐར་གོ་དང་ང་མཐར་
100



ངོ་སོགས་སྤྱིར་བཏང་ལ་རང་རང་གི་མཐར་རང་ཉིད་ཐོབ་སྟེ། དཔེར་ན། རྟག་གོ
འབྱུང་ངོ༌། །ཡོད་དོ། ། ཡིན་ནོ། །འགྲུབ་བོ། ། མཉམ་མོ། ། དགའ་འོ། ། འགྱུར་རོ། །
གསལ་ལོ། ། རྒྱས་སོ་ཞེས་པ་ལྟ་བུའོ། །ད་དྲག་གི་དབང་གིས་ན་ར་ལ་གསུམ་གྱི་མཐར་
ཡང་ཏོ་ཐོབ་བོ། །དེ་དག་ལ་རྫོགས་ཚིག་གམ་སླར་བསྡུ་ཞེས་བྱའོ། །དེ་ལ་ཅིའི་ཕྱིར་སླར་
བསྡུ་ཞེས་བྱ་ཞེ་ན་རང་ཚིག་གི་རྗེས་སུ་སླར་ཡོང་རྒྱུའི་དོན་གང་ཡིན་རེ་ཞིག་བསྡུས་སོང་
བས་ན་སླར་བསྡུ་ཞེས་བྱའོ། །གཉིས་པ་ལས་སུ་བྱ་བ་ནི། སུ་རུ་དུ་ཏུ་ན་ར་ལ་བདུན་ལ་
ལའི་དོན་ཅན་གྱི་ཡི་གེ་བདུན་ཟེར་ཞིང་དེ་དག་རེ་རེས་ཀྱང་ལས་སུ་བྱ་བ་དང་དགོས་ཆེད་
དང་གནས་གཞི་དང་དེ་ཉིད་དང་ཚེ་སྐབས་ཏེ་དོན་ལྔ་སྟོན་པར་བྱེད་ཅིང་། འདིའི་ལས་
སུ་བྱ་བ་ནི། འགྲོ་འོང་སོང་བསྡད་ཟོས་འཐུང་གཟུང་འཆིང་སོགས་ལྟ་བུ་བྱེད་པ་བོས་
ལས་བྱེད་བཞིན་པ་སྟོན་བྱེད་ཡིན་པས། དཔེར་ན། གཡས་སུ་འགྲོ། ལྷོ་རུ་སོང་ལྟ་
བུ་དང་། དུ་ཡིག་ཀྱང་། ང་ད་ན་མ་ར་ལ་དུ་ཞེས་གྲགས་པ་ལྟར་ཡི་གེ་དྲུག་གི་རྗེས་སུ་
འཇུག་པས། དཔེར་ན། གནས་ཁང་དུ་ཉལ། ལུས་སྨད་དུ་བྱོན། གྱེན་དུ་ལྟོས།
ཁྱིམ་དུ་འཛུལ། མྱུར་དུ་སོང་། ཞལ་དུ་བཞེས་ལྟ་བུ་དང་། ཡང་ག་ང་ད་དྲུག་ཏུ་
ཞེས་པ་ལྟར། ཁོང་ཏུ་ཞུགས། རྒྱབ་ཏུ་ཁུར། ཕར་ཕྱིནད་ ཏུ་གཟིགས། ཡིག་
བསྐུརད་ཏུ་བསྲིངས། ཕ་རོལད་ཏུ་སོང་། གཡས་ན་སྡོད། ལྷོར་སོང་། གཡས་ལ་
སྡོད་ལྟ་བུ་དང་། དགོས་ཆེན་ནི། བྱ་བའི་ཡུལ་དང་བྱེད་པ་ཅི་རིགས་ལ་ཕན་འདོགས་
པར་འགྱུར་བའི་དོན་ཅན་ཡིན་པས། དཔེར་ན། བསོད་ནམས་རྒྱས་ཐབས་སུ་དགེ་བ་
བྱ། ཐར་བ་ཐོབ་པ་རུ་བདག་མེད་བསྒོམ། བརྗེད་བྱང་དུ་འགོད་པར་བྱེད། ཤིང་
གཅོད་དུ་སྟ་རེ་ཉར་བྱེད། གསེར་འདི་གདུ་བུའི་རྒྱན་དུ་རྡུངས་ཤིག ཚོད་བགམ་དུ་
དཀའ་བའི་གནས་འདྲི་བར་བྱའོ། ། སློབ་གཉེར་དུ་དཔེ་ཆ་ལྟོས། སྐྱེད་མོས་ཚལ་དུ་ཆུ་
འདྲེན། ཚོགས་གསོག་ཏུ་མཆོད་པ་དབུལ། ཐར་བ་བསྒྲུབ་ཏུ་ངེས་འབྱུང་བསྐྱེད་པར་
བྱ། སློབ་གཉེར་མཐར་ཕྱིནད་ཏུ་སྒྲོལ་མ་གདོན་པར་བྱ། ཆོས་བསྒྱུརད་ཏུ་ལོ་ཙཱ་བ་
བསྟེན། བཀའ་སྩལད་ཏུ་གསོལ་བ་ཐོབ། ཕྱུག་པོ་འདོད་ན་སྦྱིན་པ་ཐོངས། ཞིང་
སར་ཆུ་རྐ་འཐེན། ཞིང་ལ་ཆུ་འདྲེན་ལྟ་བུ་དང་། དེའི་ཆེད་དེའི་སླད་དེའི་དོན་དེ་ཕྱིར་
ལྟ་བུ་ཚིག་བཅུག་ན་སྦྱོར་སླ་ཡང་སུ་སོགས་ཀྱི་ནུས་པ་ཉམས་པས་བཤད་མ་ཐག་པ་ལྟར་
101



བསླབ་ན་ཁྱད་ཆེའོ། །དེ་ཡང་ལས་སུ་བྱ་བ་དང་། དགོས་ཆེད་གཉིས་བློ་ཞིབ་མོས་མ་
བརྟག་ན་དབྱེ་བ་འབྱེད་དཀའ་བའི་ཕྱིར་ལྷ་ལ་ཕྱག་འཚལ་ཞེས་པའི་ལ་སྒྲ་ཞིང་ལ་ཆུ་
འདྲེན་ཞེས་པའི་ལ་སྒྲ་དང་འདྲ་བར་དགོངས་ནས་འགའ་ཞིག་གིས་དགོས་ཆེད་ཀྱི་སྒྲའི་
དོན་ དུ་ བཀྲལ་བ་དང་ལ་ལས་གཡས་ལ་ཕྱག་འཚལ་ཞེས་པའི་ལ་སྒྲ་དང་མཐུན་པར་་
དགོངས་ནས་ལས་སུ་བྱ་བའི་སྒྲའི་དོན་དུ་བཀྲལ་བའི་བཞེད་པ་མི་མཐུན་པ་གཉིས་བྱུང་
ངོ༌། །འོ་ན་དེ་གཉིས་ཀྱི་གང་འཐད་སྙམ་ན། སློབ་དཔོན་རིག་པའི་དབང་ཕྱུག་གིས།
སྒྲ་ནི་བརྗོད་འདོད་རྗེས་འབྲང་ཕྱིར། ། ཞེས་དང༌། མ་བརྗོད་ན་ཡང་འདོད་པས་་་་
ཁྱབ། །ཅེས་གསུངས་པ་ལྟར། སྨྲ་བ་པོས་ཕྱག་འཚལ་བའི་ལུས་ཀྱི་རྣམ་རིག་གི་ལས་
ཙམ་ སྟོན་འདོད་ནས་ ལྷ་ལ་ཕྱག་འཚལ་ཞེས་ བརྗོད་པའི་ཚེ་ལས་ སུ་བྱ་བར་འདུ་ཞིང་།
བར་ཆད་ཞི་བའི་དགོས་པ་སྟོན་འདོད་ནས་ལྷ་ལ་ཕྱག་འཚལ་ཞེས་བརྗོད་པའི་སྐབས་སུ་
དགོས་ཆེད་དུ་འགྱུར་རོ་སྙམ་དུ་འཁུམས་སོ། ། གནས་གཞིའི་སྒྲ་ནི་གཞི་གང་ན་གནས་པ་
སྟོན་བྱེད་ཡིན་པས། དཔེར་ན། གཡས་སུ་མི་ཡོད། མཚོ་རུ་ཉ་མང་། ཞིང་དུ་རྩྭ་
སྣང༌། བོད་དུ་ཆོས་ཡོད། མདུན་དུ་མར་མེ་མཆིས། ཁྱིམ་དུ་མི་གདའ། རྒྱ་གར་
དུ་ཆོས་དང༌། སྐྱེལ་ཚལ་དུ་མེ་ཏོག་ རྒྱས། རྒྱ་ནག་ཏུ་དར་མང་། ནུབ་ཏུ་ཆུ་ལྷ་
གནས། ཏིང་ འཛིནད་ ཏུ་ གསལ་ སྣང་ མཆིས། རབ་འབྱོརད་ ཏུ་ ཉེ་ གནས་ ཡོད།
ཕར་ ཕྱིན་ཟུར་ བཀོལད་ཏུ་དོགས་གཅོད་ མཆིས། གཟུགས་ཁམས་ན་ཚངས་པ་ཡོད།
མེར་མེ་ལྷ་གནས། ལྕགས་ལ་གཡའ་ཆགས་ལྟ་བུའོ། །དེ་ཉིད་ཀྱི་སྒྲ་ནི་ཆོས་དེའི་རང་
བཞིན་དང་གཤིས་ལུགས་ སུ་ གྲུབ་ པའི་ ཚུལ་ སོགས་ སྟོན་བྱེད་ཡིན་པས། དཔེར་ན།
བུམ་པ་ཆོས་སུ་གྲུབ། དོན་དམ་མི་བསླུ་བ་རུ་ངེས། བུམ་པ་མི་རྟག་པ་རང་དུ་གྲུབ།
རྟ་བདུན་འོད་དུ་འཚེར། དེའི་རང་བཞིན་དུ་གྲུབ། རྟགས་ཡང་དག་ཚུལ་གསུམ་དུ་
གྲུབ། ས་ལེ་སྦྲམ་གསེར་དུ་ངེས། དངོས་པོ་མངོན་སུམ་གྱི་དངོས་པ།ཞལ་དུ་གྲུབ།
གཅིག་ཏུ་གྱུར། རབ་ཏུ་གྲུབ། ཤིནད་ཏུ་བདེན། དཔལ་འབྱོརད་ཏུ་གྲུབ། བུམ་
པ་མདོ་སྡེ་བའི་ངོར་ཕྱི་རོལད་ཏུ་གྲུབ། སོ་ན་གནས། བརྫུན་པར་གྲུབ། རང་གི་
མཚན་ ཉིད་ ལ་ གྲུབ་ ལྟ་ བུའོ། ། ཚེ་ སྐབས་ ཏེ་ དུས་ བརྗོད་ པའི་ དོན་ ལ་ འཇུག་ པ་ ནི།
དཔེར་ན། སྔ་དྲོའི་དུས་སུ། ཉི་མ་འཆར་ཁ་རུ། ཉིན་གུང་དུ། ཉིན་ཕྱེད་དུ།
102



རྒྱུན་དུ། ཚེས་གསུམ་དུ་ཉི་མ་ལྡོག ཉི་ཤར་དུ་འགྲོ། ཉི་མ་ཕྱེད་ཡོལ་དུ། རྟག་ཏུ།
ཉི་ནུབ་ཏུ། ཀུནད་ཏུ། ཅིག་ཅརད་ཏུ། སྔོ་རོལད་ཏུ། ནམ་ལངས་པ་ན། ཉི་མ་
འཆར་ཁར། སྲོད་ལ་བདུད་བཏུལ་ལྟ་བུ་དང༌། དེ་དག་ལ་དེའི་ཚེ། ཉི་ཤར་གྱི་ཚེ།
ཕྱེད་ཡོལ་གྱི་ཚེ། དུས་གཞན་གྱི་ཚེ། ཉི་ནུབ་ཀྱི་ཚེ་ལྟ་བུ་ཚེ་སྦྱར་ན་ཡང་རུང་ངོ་། ། རྩ་
བར། དེ་ཉིད་ཚེ་སྐབས་ལ་སྒྲ་ཡིན། ཞེས་པ་ནི་དེ་ལྟར་སུ་རུ་དུ་ཏུ་ན་ར་དག་གི་ཚབ་ཏུ་
དམིགས་བསལ་ཅན་འགའ་མ་གཏོགས་ཕལ་ཆེར་ལ་ལ་ཡིག་སྦྱར་རུང་ཞེས་པའི་དོན་ནོ། །
ཡང་གཡས་སུ་མི་ཉལ། ཞིང་རྒྱས་ཕྱིར་ཆུ་མི་འདྲེན། གཟུགས་ཁམས་ན་དྲི་རོ་མེད།
བདེན་པར་མ་གྲུབ། དེའི་གནས་སྐབས་མིན་ཞེས་པ་རྣམས་ཀྱང་རིམ་པ་བཞིན་དུ་ལས་
དང་ཆེད་དང་རྟེན་གཞི་དང་དེ་ཉིད་དང་ཚེ་སྐབས་ཀྱི་རྣམ་དབྱེ་དང་རྗེས་མཐུན་གྱི་རྣམ་
དབྱེ་ཙམ་དུ་འདུའོ། །དེ་ལྟར་སུ་རུ་དུ་ཏུ་ན་ར་རྣམས་མིང་མཐའ་གང་ལ་སྦྱོར་བ་ནི། ས་
སུ་ག་བ་ད་དྲག་ཏུ། །ང་ད་ན་མ་ར་ལ་དུ། །འ་དང་མཐའ་རྟེན་མེད་པའི་མཐར། །ར་
དང་རུ་ནི་ཅི་རིགས་སྦྱོར། །ཞེས་པའི་སྡོམ་ལྟར་ཤེས་པར་བྱའོ། ། ད་ཡིག་གི་རྗེས་འཇུག་
ཙམ་དང་ད་ཡིག་གི་ཡང་འཇུག་གི་མཐའ་གཉིས་ཀ་ད་ཡིག་ཙམ་དུ་མཚུངས་ཀྱང་ཀློག་ཚུལ་
ལ་ཁྱད་པར་ཤིན་ཏུ་ཆེ་བའི་དབང་གིས་ད་དྲག་གི་མཐར་ཏུ་ཡིག་ཐོབ་པ་ཡིན་ནོ། །ལ་ཡིག་
གི་འཇུག་ཚུལ་ནི། སྨྲ་སྒོར། ལ་ནི་གཉིས་པ་བཞི་བ་དང༌། །བདུན་པ་སྡུད་དང་སྦྱོར་
བ་དང་། ། སྨོན་དང་ཚད་འཛིན་གཞི་དང་ནི། །ཚེ་སྐབས་དག་ཏུ་འདོད་པ་ཡིན། །ཞེས་
བྱུང་བ་ལས། རྣམ་དབྱེ་གཉིས་པ་བཞི་བ་བདུན་པ་ཚེ་སྐབས་ལ་འཇུག་པར་བཤད་པ་ནི་
རྩ་བ་དང་མཐུན་ཞིང་། རྩ་བར་མ་བཤད་པ། སྡུད་པ་དང་། མཚམས་སྦྱོར་དང་།
སྨོན་པ་རྣམས་ནི་སོ་སོའི་དཔེར་བརྗོད་དང་བསྟུན་ན་ལྷག་བཅས་སུ་འདུ་བར་མངོན་ཞིང་།
ཚད་འཛིན་ནི། ཚད་མ་བརྗོད་པའི་ཕྱིར་འདིར་མ་སྨོས་སོ། །དེས་ན་ལ་སྒྲ་ལྷག་བཅས་
ལ་འཇུག་ པ་ ནི། ལག་པ་བསྙལ་ལ་ཟས་ ཟ་ཞེས་ པ་ལྟ་བུའོ། ། ན་ ཡིག་ཀྱང་སྨྲ་སྒོར།
གལ་འཛུགས་ཀྱི་དམིགས་ཀྱིས་དགར་བ་དང་། གཞུང་འཛུགས་ཀྱི་དམིགས་ཀྱིས་དགར་
བ་གཉིས་དང་། རྒྱུ་མཚན་དང་། རྒྱུ་མཚན་དོན་གྱིས་བསྟན་པ་དང་། །ཚིག་སྔ་མའི་
དོན་ལས་ཕྱི་མས་དོན་གཞན་སྟོན་པ་དང་། ཚིག་ཕྱི་མས་ཚིག་སྔ་མའི་དོན་དང་འགལ་
བ་སྟོན་པ་དང་། དོན་སྔ་ཕྱི་གཉིས་ལས་ཕྱི་མ་མེད་པར་སྟོན་པ་དང་། མི་འོས་པའི་
103



ཚིག་གིས་འོས་པ་སྟོན་པ་དང༌། འོས་པའི་ཚིག་གིས་མི་འོས་པ་སྟོན་པ་དང་། འགལ་
བའང་མི་འགལ་བར་སྟོན་པ་དང༌། སྨོན་པའི་དོན་སྟོན་པ་དང་། འདྲི་པའི་གཞི་སྟོན་
པ་དང་། ཐེ་ཚོམ་གྱི་གཞི་སྟོན་པ་དང་བཅུ་གསུམ་ལས། དང་པོའི་དཔེར་བརྗོད་ནི།
བུམ་པ་འདི་གསེར་བུམ་དང་ཟངས་བུམ་གཉིས་ལས། གསེར་བུམ་ཡིན་གྲང་ན་རིན་ཆེ་
བ་ཞིག་དགོས་ཞེས་སྔ་མ་མཐའ་གཉིས་སུ་དཔྱད་ནས། ཕྱི་མ་དོན་གཅིག་གལ་བོ་ཆེར་
དམིགས་ཀྱིས་དགར་བ་ན་ཡིག་གིས་ཐོན་པ་ལྟ་བུ་དང་། གཉིས་པ་ནི། དངོས་སུ་ན་
མདོར་ན་ལྟ་བུ་ བ་ཞུང་གི་དོན་ཁྱད་པར་དུ་བཏོན་ནས་དམིགས་འབྱེད་ པ་ལྟ་བུ་དང་།
གསུམ་པ་ནི། དུ་བ་ཡོད་ན་མེ་བྱུང་ལྟ་བུ་དང་། བཞི་བ་ནི། མེ་མེད་ན་དུ་བ་ཅི་ལྟར་
ཡོད་ལྟ་བུ་དང་། ལྔ་བ་ནི། འདི་སྔོན་དབུལ་བོ་ཡིན་ན་ད་ནི་ཕྱུག་པོ་ཡིན་ནོ་ལྟ་བུ་དང་།
དྲུག་པ་ནི། གྲང་བ་ཡོད་ན་ཚ་བ་མེད་ཅེས་པ་ལྟ་བུ་དང༌། བདུན་པ་ནི། མེ་མེད་ན་
དུ་བ་ཡང་མེད་ཅེས་པ་ལྟ་བུ་དང་། བརྒྱད་པ་ནི། རབ་བྱུང་རྣམས་ཁྱིམ་ལ་འཁྲེན་པར་
བྱེད་ན་ཁྱིམ་པ་རྣམས་ལྟ་ཅི་སྨོས་ལྟ་བུ་དང་། དགུ་བ་ནི། ཁྱིམ་པ་འདོད་པ་ལ་སྲེད་ན་
རབ་བྱུང་རྣམས་ཀྱང་འདོད་པ་ལ་སྲེད་པར་བྱེད་དོ་ལྟ་བུ་དང་། བཅུ་བ་ནི། ཀུན་རྫོབ་
ཏུ་ཡོད་ན་དོན་དམ་པར་མེད་ལྟ་བུ་དང་། བཅུ་གཅིག་པ་ནི། བདག་བྱང་ཆུབ་ཐོབ་ན་
ལྟ་བུ་དང་། བཅུ་གཉིས་པ་ནི། བུམ་པ་ཡོད་ན་དེ་ཅི་ལྟར་ཡོད་ལྟ་བུ་དང་། བཅུ་
གསུམ་པ་ནི། ས་བོན་ནི་བཏབ་ན། འདི་ལས་མྱུ་གུ་འབྱུང་ངམ་མི་འབྱུང་ལྟ་བུའོ། །
དེ་དག་ལས་འདྲི་བའི་གཞིར་འཇུག་པ་ནི། དམིགས་ཀྱིས་འབྱེད་པ་དང་ཐེ་ཚོམ་གྱི་གཞི་
གང་རུང་ལས་མ་འདས་ཤིང་། འགལ་བའང་མི་འགལ་བར་སྟོན་པ་ནི། ཚིག་ཕྱི་མས་
ཚིག་སྔ་མའི་དོན་དང་འགལ་བར་སྟོན་པ་དང་ཟློས་པར་འགྱུར་བས་འདི་གཉིས་མི་འཐད་
ཅིང་། གཞན་རྣམས་ནི་ན་ཡིག་གི་འཇུག་ཚུལ་དུ་རུང་ངོ་། །རྣམ་དབྱེ་དྲུག་པ་འབྲེལ་
བའི་སྒྲ་ནི། ཀྱི་གི་གྱི་འི་ཡི་སྟེ་ལྔའོ། །དེ་དག་མིང་མཐའ་གང་ལ་སྦྱོར་བའི་ཚུལ་ནི། ད་
བ་ས་དང་ད་དྲག་ཀྱི། །ག་ང་གཉིས་ཀྱི་མཐའ་རུ་གི། ན་མ་ར་ལ་རྗེས་སུ་གྱི། །འ་དང་
རྐྱང་མཐར་འི་ཉིད་དང་། །རྐང་པ་སྐོང་ཚེ་ཡི་ཡང་ཐོབ། །དཔེར་བརྗོད་ནི། ཁྱོད་ཀྱི་བུ།
ཁབ་ཀྱི་མིག ཉན་ཐོས་ཀྱི་ལམ། དཀོན་མཆོག་གི་ཐུགས་རྗེ། ལྷག་མཐོང་གི་ཡུལ།
ད་དྲག་གི་དབང་གིས་ཀྱི་ཐོབ་པ། ཏིང་ངེ་འཛིནད་ཀྱི་ཡུལ། རབ་འབྱོརད་ཀྱི་བླ་གོས།
14



བཀའ་སྩལད་ཀྱི་སྙིང་པོ། ཡོན་ཏན་གྱི་མཐུ། མཐོང་ལམ་གྱི་ཡུལ། ཆུ་སྐྱར་གྱི་མགོ།
ཞལ་གྱི་ཟས། ཉེ་དགའའི་སློབ་མ། ལྷའའི་མིག ཉེ་དགའ་ཡི་སློབ་མ་ལྟ་བུ་དང་།
ཡང་ཐོབ་ཀྱི་བཤད་ཀྱི་ཆོག་གི་གདའ་ཡི་ སོགས་ཚིག་གི་འཇོག་མཚམས་ལ་འཇུག་པའི་
སྐབས་ཀྱང་ཡོད་དོ། །རྣམ་དབྱེ་གསུམ་པ་བྱེད་པའི་སྒྲ་ནི། གོང་དུ་བཤད་པའི་ཀྱི་གི་གྱི་
འི་ཡི་སྟེ་ཡི་གེ་ལྔ་ལ་རྗེས་འཇུག་ས་སྦྱར་བ་ཙམ་གྱིས་སྒྲུབ་པས་དཔེར་བརྗོད་ནི། ཁྱོད་
ཀྱིས་ལྟོས། ཁབ་ཀྱིས་བཙེམ། ཉན་ཐོས་ཀྱིས་བཤད། དཀོན་མཆོག་གིས་སྐྱོབས།
ལྷག་མཐོང་གིས་དམིགས། ད་དྲག་གི་དབང་གིས་ཀྱིས་ཐོབ་པ། ཏིང་ངེ་འཛིན་དཀྱིས་
དམིགས། རབ་འབྱོརད་ཀྱིས་གསོལ་བ། བཀའ་སྩལད་ཀྱིས་བཏུལ། ཡོན་ཏན་
གྱིས་ རྒྱལ། མཐོང་ལམ་གྱིས་རྟོགས། ཆུས་སྐྱར་གྱིས་འཕུར། ཞལ་ གྱིས་གསོལ།
ཉེ་དགའས་སྨྲ། ལྷའས་ཆར་ཕབ། ཉེ་དགའ་ཡིས་སྨྲ་བ་ལྟ་བུའོ། །འ་ཡིག་གི་མཐར་འ་
འཇུག་པའི་ཚུལ། དེང་སང་འདྲི་སྲོལ་མེད་ཀྱང་ཐོབ་ཐང་མེད་པ་ནི་མ་ཡིན་ཏེ། རྩ་
བར། བདུན་པ་ཉིད་ལ་བདུན་པ་སྟེ། ཞེས་གསུངས་པས་གྲུབ་ལ་དེར་མ་ཟད། ཨཱ་
ལི་བཞི་ལས་གང་འབྲེལ་ཡང་། ། རྗེས་འཇུག་བཅུ་བོ་མ་ཞུགས་ན། །མིང་གཞན་སྦྱོར་བ་
ཡོད་མི་སྲིད། །ཅེས་པ་ལྟར་ལྷ་མི་ལྟ་བུ་མིང་རྐྱང་གི་མཐར་ཡང་། ལྷའ་མིའ་ལྟ་བུ་འ་
ཡིག་གི་མཐའ་རྟེན་ཐོབ་པ་དང་དེ་བཞིན་དུ་བྱང་ཆུབ་སེམས་དཔས་མཁྱེན་ལྟ་བུ་ལ་བྱང་
ཆུབ་སེམས་དཔའའི་ས་ཞེས་པ་ཐོབ་པར་འོས་ཀྱང་། སྐད་གསར་བཅད་ལ། ལྷ་མི་
བྱང་ཆུབ་སེམས་དཔས་ཞེས་ཡི་གེ་ཟོར་ཡང་བའི་ཆེད་དུ་འ་མཐའ་ཕལ་ཆེར་བསྡུས་པ་མ་
གཏོགས་སྒྲ་དག་པར་ཀློག་པའི་དབང་དུ་བྱས་ན་གོང་དུ་བཤད་པ་ལྟར་ངེས་པར་ཐོབ་
དགོས་པ་ཡིན་ནོ། །དེ་ཡང་གུག་འ གྲེང་ཅན་ལ་དོར་དགོས་ཞེས་ཁ་ཅིག་གིའོ། །རྒྱུ་མཚན་
ལ་ཡང་འཇུག་སྟེ། བྱས་པ་ཡིན་པས་མི་རྟག་པ་ཡིན་ནོ་ཞེས་པ་ལྟ་བུ་དང་། ཡང་
བདག་གིས་རིགས་སྔགས་ཀྱིས་ཚེ་བསྲིངས་སོ་ལྟ་བུའི་བདག་ནི་བྱེད་པ་གཙོ་བོ་དང་རིགས་
སྔགས་ནི་བྱེད་པ་ཕལ་བར་གཏོགས་སོ། ། ཁྲུས་གྱིས་ཞེས་པ་ནི་བསྐུལ་ཚིག་ཡིན་པས་བྱེད་
ཚིག་ ཏུ་ མི་འགྱུར་ བའི་ ཚུལ་ ཤེས་ པར་བྱའོ། ། རྣམ་ དབྱེ་ལྔ་བ་འབྱུང་ཁུངས་ཀྱི་སྒྲ་ནི།
ནས་ཀྱི་སྒྲ་དང་ལས་ཀྱི་སྒྲ་གཉིས་སོ། །དཔེར་བརྗོད་ནི། རྒྱ་མཚོའི་ནང་ནས་ནོར་བུ་
བྱུང༌། ནམ་མཁའ་ལས་ཆར་བབས་ལྟ་བུ། ཡང་དུ་བ་ལས་མེར་ཤེས་ལྟ་བུ་ལས་ཀྱི་སྒྲ་
105



རྒྱུ་མཚན་ལ་འཇུག་པ་ཡོད་ཀྱང་། མེར་ཤེས་པ་དེ་དུ་བ་མཐོང་བའི་རྒྱུ་མཚན་ལས་བྱུང་
བའི་ཕྱིར་འབྱུང་ཁུངས་ཉིད་ལས་མ་འདས་སོ། །འབྱུང་ཁུངས་ལ་འཇུག་པར་མ་ཟད།
ལོགས་སུ་དགར་བ་དང་། སྡུད་པ་ལའང་འཇུག་པས། དང་པོ་ལ། རིགས། བྱ་
བ། ཡོན་ཏན། རྫས་དགར་བ་དང་བཞི། དང་པོ་ནི། རིགས་ཀྱི་ནང་ནས་མཆོག་
ནི་རྒྱལ་པོ་ཞེས་པ་ལྟ་བུ། གཉིས་པ་ནི། ལས་ཀྱི་ནང་ནས་ཡི་གེ་འབྲི་བ་མཆོག་ལྟ་བུ་
དང་། གསུམ་པ་ནི། སྣམ་བུ་ལས་གོས་འཇམ་མོ་ལྟ་བུ་དང་། བཞི་བ་ནི། ལྷའི་
ནང་ནས་བརྒྱ་བྱིན་རྡོ་རྗེ་རྩེ་བརྒྱ་བ་དང་ལྡན་པ་ཡིན་ནོ་ལྟ་བུའོ། ། སྡུད་པ་ནི། གཟུགས་
ནས་རྣམ་མཁྱེན་གྱི་བར་ཞེས་པ་ལྟ་བུའོ། །ལས་ཀྱི་སྒྲ་སྡུད་པ་ལ་འཇུག་པ་ནི། གཟུགས་
ལ་སོགས་པ་ལྟ་བུ་ཡིན་ཞེས། རིག་གནས་མཐར་སོན་པའི་པཎྜི་ཏ་ཆེན་པོ་པྲ་ཏི་རིན་
ཆེན་དོན་གྲུབ་ཀྱིས་བཞེད་པ་འཐད་པར་སེམས་ཏེ། རྩ་བར། དགར་དང་སྡུད་པའང་
དེ་བཞིན་ནོ། །ཞེས་ནས་ཀྱི་སྒྲ་དང་ལས་ཀྱི་སྒྲ་གཉིས་ཐུན་མོང་དུ་སྡུད་པའི་དོན་ལ་འཇུག་
པར་འང་སྒྲས་ཐོན་པར་སེམས་སོ། །དེ་ལྟར་ལ་སོགས་ཞེས་པའི་ལ་དང་སའི་བར་ན་ཚེག་
མེད་པར་བྱས་ནས། , ལས་ཀྱི་སྒྲ་སྡུད་པ་ལ་འཇུག་པར་བཤད་པ་ལ། ཁ་ཅིག་གིས་ལ་
སོགས་པ་ནི་ལས་ཀྱི་སྒྲས་སྡུད་པ་མ་ཡིན་ཡང་སོགས་སྒྲའི་ནུས་པས་སྡུད་པ་ཡིན་ཞེས་
དགག་པ་མཛད་ཀྱང་། རེ་ཞིག་གོང་དུ་བཤད་པ་ལྟར་ཁས་བླངས་ན་རྩ་བ་དང་མཐུན་
ཤེད་ཆེའོ། །ཡང་ནས་ཀྱི་སྒྲ་མཚམས་སྦྱོར་ལ་འཇུག་པ་ཡོད་དེ། དཔེར་ན། ལག་པ་
བསྙལ་ནས་ཟས་ཟ་ལྟ་བུ་དང༌། དེ་ནས་ལྟ་བུ་སོགས་སོ། ། ལྷག་བཅས་ལ་ཡང་འཇུག་སྟེ།
ཕྱག་འཚལ་ནས་བཤད་ལྟ་བུའོ། །རྣམ་དབྱེ་བརྒྱད་པ་འབོད་པའི་སྒྲ་ནི། ཀྱི་ལྷ་ཞེས་པ་
ལྟ་བུ་དང༌། ཡང་ཀྭ་ཡེ་དང་ཀྭ་དག་ཀྱང་འབོད་པའི་སྒྲ་ཡིན་མོད་ཀྱི་སྒེག་ཆོས་ལ་སོགས་
པའི་སྐབས་སུ་བརྗོད་རུང་ཡང་ཡུལ་ཁྱད་པར་ཅན་ལ་བརྗོད་མི་རུང་ངོ༌། །ལྔ་བ་ཚིག་ཕྲད་
བཤད་པ་ལ། ཚིག་རྒྱན་དང་། ཕྲད་དངོས་བཤད་པ་གཉིས། དང་པོ་ལ་ཚིག་རྒྱན་
དང༌། འབྱེད་སྡུད་གཉིས། དང་པོ་ནི། ཀྱང་འང་ཡང་སྒྲ་གསུམ་པོ་སྟེ། །དེ་དག་
མིང་མཐར་སྦྱོར་ཚུལ་ནི། ། ག་བ་ད་ས་ད་དྲག་མཐར། །ཀྱང་དང་འ་དང་རྐྱང་མཐར་
འང་། ། རྐང་པ་སྐོང་ཚེ་འ་མཐར་ཡང་། །ང་མ་ན་ར་ལ་ཡི་མཐར། །བརྗོད་བདེའི་དབང་
གིས་ཡང་སྒྲ་ཐོབ། །ཚིག་རྒྱན་གཉིས་དང་སྡུད་གསུམ་མོ། །དེ་ལ་མཐུན་པའི་ཚིག་རྒྱན་ནི།
106



མཐུན་པའི་ཆོས་གཉིས་གཞི་གཅིག་ལ་སྡུད་པ་སྟེ། དཔེར་ན། མདོག་ཀྱང་དཀར་ལ་
མཛེས་པའང་ཡིན་ལྟ་བུ། མི་མཐུན་པའི་ཚིག་རྒྱན་ནི། མི་མཐུན་པའི་ཆོས་གཉིས་
གཞི་གཅིག་ཏུ་སྡུད་པ་སྟེ། དཔེར་ན། ལུས་འཁྱོག་ཀྱང་སེམས་དྲང་ལྟ་བུའོ། ། སྡུད་པ་
ལ་གསུམ་སྟེ། གཞི་མཐུན་སྟོད་པ། གོང་མས་འོག་མ་སྡུད་པས། འོག་མས་གོང་མ་
སྡུད་པའོ། །དང་པོ་ནི། ཨུཏྤལ་འང་ཡིན་ལ་སྔོན་པོ་ཡང་ཡིན་ལྟ་བུ་དང་། གཉིས་པ་
ནི་ཆོས་ཀྱང་དྲན་ཆོས་མིན་ནི་མ་ཡིན་ནོ་ལྟ་བུ་དང་། གསུམ་པ་ནི། ལྷས་ཆར་ཕབ་སྟེ་
ཀླུས་ཀྱང་ཆར་འབེབས་ཞེས་པ་ལྟ་བུའོ། ཁ་ཅིག་གིས། འདམ་ལས་སྐྱེས་ཀྱང་འདམ་
གྱིས་མ་གོས་ཞེས་པའི་ཀྱང་སྒྲ་སྡུད་པ་ཡིན་ཡང་མི་མཐུན་པའི་ཚིག་རྒྱན་མ་ཡིན་ཟེར་རོ། །
ཡང་ན་དང་ཡང་དང་ཡང་དུ་དང་། ཡང་ནས་ཡང་དུ་དང་སླར་ཡང་དང་དེ་ནས་ཡང་
ལྟ་བུ་རྣམས་བསྐྱར་བའམ་བསྣན་པའི་སྒྲ་ཡིན་ནོ། ། གཉིས་པ་འབྱེད་སྡུད་ནི། རྗེས་
འཇུག་ཡི་གེ་བཅུ་བ་ལ། དྲུག་པ་སྦྱར་ན་འབྱེད་སྡུད་ཡིན། །ཞེས་པ་ལྟར་རྗེས་འཇུག་ཡི་
གེ་བཅུ་བོ་རང་རང་ལམ་ཡིག་སྦྱར་བ་ཉིད་སྤྱིར་བཏང་དང༌། ད་དྲག་ཅན་རྣམས་ཀྱི་
མཐར་ཏ་མ་ཐོབ་པ་ནི་དམིགས་བསལ་ཏོ། །དེ་ལ་འབྱེད་སྡུད་གཉིས་ལས། འབྱེད་པ།
ནི། ཆོས་ ནི་ གཉིས་ ཏེ། འདུས་ བྱས་ སམ། འདུས་ མ་ བྱས་ སོ་ ཞེས་ པ་ ལྟ་བུའོ། །
སྡུད་པ་ནི། འདུས་བྱས་སམ། འདུས་མ་བྱས་ནི་ཆོས་སོ་ཞེས་པ་ལྟ་བུའོ། །འཇིག་རྟེན་
མཐའ་དང་ལྡན་ནམ་མི་ལྡན། རྟག་གམ་མི་རྟག་ལྟ་བུ་ཡང་དོན་གྱི་ཁྱད་པར་བརྟག་ཅིང་
འབྱེད་པའི་དོན་ཅན་ཡིན་པས་འབྱེད་པའི་སྒྲ་ཉིད་དུ་ངེས་ཤིང་རིགས་ཀྱི་བུའམ་རིགས་ཀྱི་
བུ་མོ་ལྟ་བུ་ནི་འདམ་ང་ཅན་ གྱི་ཚིག་གོ། གཉིས་པ་ཕྲད་དངོས་ བཤད་ པ་ ལ་ནི་ སྒྲ།
དང་སྒྲ། དེ་སྒྲ། གང་སྒྲ། བདག་ སྒྲ། དག་ སྒྲ། ཕྲད་གཞན་ཐོབ་ཚུལ་དང་
བདུན། དང་པོ་ལ། །དགོར་བ་དང་། བརྣན་པ་དང༌། ཚིགས་བཅད་ཁ་སྒོང་དང་།
གོར་ མི་བཟློག་ པ་ སོགས་བཞི་ལས། དང་པོ་ལ་ཡང་། མཆོག་ ཏུ་ དགར་བ་དང་།
དམན་པར་དགར་ བ་ དང་། ཐ་དད་ ཙམ་ དུ་ དགར་ བ་ གསུམ་ ལས། དང་པོ་ནི།
ཁྱབ་འཇུག་ནི་ལྷ་རྣམས་ལས་རྟུལ་ཕོད་པ་ལྟ་བུ་དང་། གཉིས་པ་ནི་རིགས་རྣམས་ལས་
ནི་གདོལ་བའི་རིགས་ ཐ་ ཆད་ལྟ་བུ་ དང་། གསུམ་པ་ནི་མཐིང་ག་ནི་སྔོ་སངས་ལས་
གཞན་ནོ་ཞེས་པ་ལྟ་བུའོ། ། གཉིས་པོ་ནི། ཁྱོད་ནི་བླ་མ་ཁྱོད་ནི་ཡི་དམ་ལྟ་བུའོ། །
107



གསུམ་པ་ནི། སྡོམ་པ་ཐམས་ཅད་ལྡན་པར་ནི་ཞེས་པ་ལྟ་བུའོ། ། བཞི་བ་ནི། ཀུན་
བཏགས་ནི་ཡང་དག་མིན་ཞེས་པ། ཡང་དག་མིན་ནི་ཀུན་བཏགས་ཡིན་ཞེས་གོ་རིམ་
བཟློག་པ་ལྟ་བུའོ། འདི་དབུ་མ་བདེན་གཉིས་རང་འགྲེལ་ལས་བཤད་དོ། །གཞན་ཡང་།
ནི་ཞེས་བྱ་བའི་སྒྲ་ནི་རྒྱུ་མཚན་འདྲེན་པ་དང༌། ཡང་ སྒྲ་དང་། ཉིད་སྒྲ་སོགས་ལ་
འཇུག་ཚུལ་ཁོ་བོས་བྱས་པའི་དམིགས་བརྟག་འགྲེལ་བ་མུ་ཏིག་ཕྲེང་མཛེས་ལས་ཤེས་པར་
བྱའོ། ། གཉིས་པ་དང་སྒྲའི་འཇུག་ཚུལ་ནི། དོན་སྔ་ཕྱི་ཕྱོགས་གཅིག་ཏུ་སྡུད་པ་དང་།
རྣམ་གྲངས་སོ་སོར་འབྱེད་པ་དང་། རྒྱུ་མཚན་སྟོན་པ་དང་། ཚེ་སྐབས་སྟོན་པ་དང་།
གདམས་ངག་སྟོན་པ་སྟེ་ལྔ་ལ་འཇུག་པའོ། །འབྱེད་པ་དང་། སྡུད་པའི་དཔེར་བརྗོད་
ནི། གོང་དུ་བཤད་པའི་གམ་ལ་སོགས་པའི་དཔེར་བརྗོད་དང་འདྲའོ། ། རྒྱུ་མཚན་ལ་
འཇུག་པ་ནི། སྨན་ཟོས་པ་དང་ནད་སོས་སོ། ། དུ་བ་མཐོང་བ་དང་མེར་ཤེས་སོ་ལྟ་བུ་
དང་། ཚེ་སྐབས་ལ་འཇུག་པ་ནི། ཉི་མ་ཤར་བ་དང་འགྲོའོ་ལྟ་བུ་དང་། གདམས་
ངག་ལ་འཇུག་ པ་ ནི། ཁ་ ཏོན་ གྱིས་ དང་། ཡིད་ལ་ཟུངས་དང་། སློབས་ དང་།
ཉོན་དང་ལྟ་བུ་སོགས་བསྐུལ་ཚིག་དང་སྒྲ་ཅན་རྣམས་ཡིན་ནོ། ། དེ་བཞིན་དུ་རྒྱུ་ཡོད་པ་
དང་འབྲས་བུ་འབྱུང་ལྟ་བུ་ལ་རྒྱུ་ཡོད་པའི་ཚེ་འབྲས་བུ་འབྱུང་ཞེས་ཀྱང་བརྗོད་དུ་རུང་
བའི་ཕྱིར་ཚེ་དང་དང་སྒྲ་གཉིས་དོན་གཅིག་ཏུ་འཇུག་ པའི་ཚུལ་ཡོད་པར་ཤེས་དཔོདོས་
སོ། ། གསུམ་ པ་དེ་སྒྲའི་འཇུག་ཚུལ་ལ། ། ཐ་སྙད་དབང་གིས་ གསུམ། དངོས་པོའི་
དབང་གིས་བཞི། དུས་ཀྱི་དབང་གིས་གཉིས་སོ། །དང་པོ་ཐ་སྙད་ཀྱི་དབང་དུ་བྱས་པ་
གསུམ་ནི། འདས་པ་དང་། རྣམ་གྲངས་གཞན་བརྗོད་པ་དང་། ལྷག་བཅས་སོ། །
དེ་ལ་འདས་པའི་ཐ་སྙད་ལ་འཇུག་པ་ནི། དཔེར་ན། འདི་ནི་ཙན་དན་གྱི་ཀ་བའོ། །
དེ་རིང་པོའོ། །དེ་སྲ་བའོ། །དེ་ལ་ཟུར་ཡོད་ཅེས་ཁྱད་པར་སྔ་མ་སྦྱོར་བ་ན་རང་གི་མིང་
སྨོས་ཤིང་། ཕྱི་མ་རྣམས་སྦྱོར་བ་ན་དེ་ཞེས་སྨོས་པས་ཆོག་པ་ལྟ་བུའོ། གཉིས་པ་རྣམ་
གྲངས་གཞན་བརྗོད་པ་ནི། དཔེར་ན། འདི་ནི་ཟླ་བའོ། །རི་བོང་ཅན་ཡང་དེ་ཡིན།
བསིལ་ཟེར་ཅན་ཡང་དེ་ཡིན། འོད་དཀར་ཅན་དེ་ཡིན། ཤར་གྱི་ཐིག་ལེ་ཡང་དེ་ཡིན་
ཞེས་པ་ལྟ་བུ་སྟེ། དོན་གཅིག་གི་རྣམ་གྲངས་གཞན་དུ་མ་བརྗོད་པའོ། །གསུམ་པ་ལྷག་
བཅས་ནི། དཔེར་ན། ལྷ་མཆོད་དེ་ལས་བྱ་ལྟ་བུ་ཚིག་གི་ལྷག་མ་ཡོད་པར་སྟོན་་
108



པའོ། །ཡང་སྟེ་དང་ཏེ་སྒྲ་ལྷག་བཅས་ལ་འཇུག་ཚུལ་ལ། མཚམས་སྦྱར་བའི་ལྷག་བཅས་
དང་། རྒྱུ་མཚན་འདྲེན་པའི་ལྷག་བཅས་དང་། གཞན་འདྲེན་པའི་ལྷག་བཅས་དང་
གསུམ་ལས། མདའ་འཕངས་ཏེ་ཕོག་ལྟ་བུ་ནི། བྱ་བྱེད་གཉིས་རིམ་པས་འཇུག་པར་
མཚམས་སྦྱོར་བ་དང༌། ཕྱག་འཚལ་ཏེ་བཤད་ལྟ་བུ་ནི། བྱ་བ་གཉིས་རིམ་པས་འཇུག་
པར་མཚམས་སྦྱར་བ་དང༌། འཕུར་ཏེ་འགྲོ་ལྟ་བུ་ནི། དུས་སྔ་ཕྱི་མེད་པར་མཚམས་
སྦྱར་བ་དང་གསུམ་མོ། །གཉིས་པ་རྒྱུ་མཚན་འདྲེན་པ་ནི། མི་རྟག་སྟེ། བྱས་པའི་ཕྱིར་
ལྟ་བུ་གཏན་ཚིག་འདྲེན་པ་དང༌། ངེས་ཚིག་འདྲེན་པ་ནི། འདི་ནི་དགྲ་བཅོམ་སྟེ།
ཉོན་མོངས་པའི་དགྲ་བཅོམ་པས་སོ་ཞེས་པ་ལྟ་བུ་དང་། དབྱེ་བ་འདྲེན་པ་ནི། བདེན་
པ་གཉིས་ཏེ། ་ཀུན་རྫོབ་བདེན་པ་དང༌། དོན་དམ་བདེན་པའོ་ཞེས་པ་ལྟ་བུ་དང་།
རྒྱས་བཤད་འདྲེན་པ་ནི། མཁྱེན་གསུམ་གྱི་རྣམ་པ་གསུམ་ཞེས་པ་ནི་མདོར་བསྡུས་པ་སྟེ།
རྒྱས་པར་ན་བརྒྱ་དང་དོན་གསུམ་མོ་ཞེས་པ་ལྟ་བུའོ། ། གསུམ་པ་གཞན་འདྲེན་པ་ནི།
འདི་ནི་མི་སྟེ། འདི་ནི་ལྷའོ། །ལྟ་བུ་དོན་ལྷག་མ་ཡོད་པ་ཙམ་དུ་སྟོན་པའི་སྒོ་ནས་སྔ་མ་
རྣམས་ལས་གཞན་དུ་འདྲེན་པའོ། །དེར་མ་ཟད་ཚིག་གི་འཇོག་མཚམས་དང་ཁ་སྐོང་ལ་
ཡང་འཇུག་སྟེ། ཉམས་མགུར་ལས། གདམས་པ་རིན་ཆེན་དབང་གི་རྒྱལ་བོ་སྟེ། །
ཞེས་པ་ལྟ་བུའོ། ། གཉིས་པ་དངོས་པོའི་དབང་དུ་བྱས་པ་བཞི་ནི།： བདེན་པའི་དངོས་
པོ་དང་། གསང་བའི་དངོས་པོ་དང་། བདག་གི་དངོས་པོ་དང༌། གཞན་གྱི་དངོས་
པོའོ། ། དང་པོ་ནི། དཔེར་ན། དེ་དེ་བཞིན་ནོ། །དེ་ཁོ་ན་ཉིད། དེ་བཞིན་ཉིད་
སོགས་དང་། གཉིས་པ་ནི། དཔེར་ན། སྔར་སྨོས་པ་དེ་མ་སྟོན། དེ་མ་བཤད་
སོགས་དང་། གསུམ་པ་ནི། དཔེར་ན། ངེད་ཀྱི་དེ། ཁོ་བོའི་དེ། བདག་གི་དེ་
སོགས་དང༌། བཞི་བ་ནི། དཔེར་ན། ཁྱོད་ཀྱི་དེ། ཕ་རོལ་གྱི་དེ་སོགས་སོ། །
གསུམ་པ་དུས་ཀྱི་དབང་དུ་བྱས་པ་གཉིས་ནི། འདས་པ་དང་། མ་འོངས་པའོ། །དང་
པོ་ནི། དཔེར་ན། ཁ་སང་གི་དུས་དེ། ན་ནིང་གི་ལོ་དེ་སོགས་དང་། གཉིས་པ་ནི།
དཔེར་ན། སང་གི་དུས་དེ། ཕྱི་ལོའི་དུས་དེ་སོགས་དང་། དེ་སྒྲ་ནི། བདག་དང་།
དུས་ད་ལྟར་བ་ལ་མི་འཇུག་གོ། དེ་ཏེ་སྟེ་གསུམ་རྗེས་འཇུག་གང་གི་རྗེས་སུ་ཐོབ་ཅེ་ན།
ད་དེ་ན་ར་ལ་ས་ཏེ། །ག་ད་བ་མ་འ་མཐར་སྟེ། །མཐའ་རྟེན་མེད་པའི་རྗེས་སུ་ཡང་། །ས་
109



སྟེ་ཐོབ་པ་མ་ནོར་གཅེས། །བཞི་བ་གང་སྒྲ་ནི་སྤྱི་སྒྲ་ཡིན་ཞིང༌། དེ་ཡང་ཅི་དང༌། སུ་
དང༌། ཇི་དང༌། གང་སོགས་ཡིན་ཞིང་། སུ་ཞེས་པའི་སྒྲ་ནི་གང་ཟག་ཁོ་ན་ལ་
འཇུག་པའི་ཁྱད་པར་ཡོད་དོ། །ལྔ་བ་བདག་པོའི་སྒྲ་ནི། སྨྲ་སྒོ་ལས། པ་བ་ཅན་ནི་
བདག་པོའམ། ། ལྡན་ པའི་དོན་དུ་སྦྱར་བར་བྱ། །ཞེས་པ་ལྟར། པ། བ། པོ།
ཅན་བཞི་རུ་འགྲེལ་བྱེད་སྔ་མ་ཕལ་ཆེར་བཞེད་ལ། སི་ཏུ་པཎ་ཆེན་གཙུག་ལག་ཆོས་ཀྱི་
སྣང་བས། པའམ་ཅན་ནི་བདག་པོའམ། །ཞེས་དཔེ་དག་པ་རྣམས་སུ་བྱུང་ངོ་ཞེས་སྡེབ་
སྔ་མ་བཅོས་ནས་པ་བོ་ཅན་གསུམ་དུ་བཞེད་དོ། །དཔེར་བརྗོད་ནི། རྟ་བ། ལྷ་ས་བ།
སེ་ར་བ། བྱེད་པ་བོ། ཤེས་པ་པོ། ཡོན་ཏན་ཅན། བ་ཡིག་བདག་སྒྲར་འདོད་ན།
དམིགས་པ་བ་ཞེས་སྦྱོར་དགོས་པ་ལྟ་བུའོ། ། དྲུག་པ་དགག་སྒྲ་ནི། མ་དང་། མི་
གཉིས། ཚིག་ གི་ ཐོག་ མར་སྦྱོར་ རྒྱུའི་ དགག་སྒྲ་དང་། མེད། མ་ ཡིན། མིན།
སྟོང་། དག དབེན་རྣམས་ཚིག་གི་མཐར་སྦྱོར་རྒྱུའི་དགག་སྒྲའོ། །བདུན་པ་ཕྲད་
གཞན་ཐོབ་ཚུལ་བཤད་པ་ལ། འདི་སྒྲ་ནི། མདུན་གྱི་འདི་ཞེས་པ་ལྟ་བུ་ཐག་ཉེ་བར་
གསལ་བ་དང་། འདི་མཐོང་ཞེས་པ་ལྟ་བུ་མངོན་སུམ་དུ་གསལ་བ་དང་། རིང་པོ་ལ་
ལྟོས་ཏེ་འདི་མཐུང་ངོ་ཞེས་པ་ལྟ་བུ་ལྟོས་པའི་དོན་ལ་འཇུག་པ་དང་། སྔོན་འདི་སྐད་
ཐོས་ཞེས་པ་ལྟ་བུ་འདས་པ་དང༌། ཕྱིས་སུ་འདི་འདྲ་འབྱུང་བར་འགྱུར་རོ་ཞེས་པ་ལྟ་བུ་
མ་འོངས་པ་ལ་འཇུག་གོ། ད་ནི་ཞེས་པའི་སྒྲ་ནི། ད་ནི་འཆད་པར་འགྱུར་རོ་ཞེས་པ་
ལྟ་བུ་མ་འོངས་པ་དང་། ད་ནི་ཐོ་རངས་ཀྱི་དུས་ལ་ཟིན་ནོ་ཞེས་པ་ལྟ་བུ་ད་ལྟར་བ་ལ་
འཇུག་གི་འདས་པ་ལ་མི་འཇུག་གོ། ཁོ་ན་ཞེས་པའི་སྒྲ་ནི། སངས་རྒྱས་ཁོ་ན་ཡོན་ཏན་
ཡོངས་སུ་རྫོགས་པ་ལྟ་བུ་གཞན་ལ་མི་ལྡན་པར་ངེས་པ་དང༌། སངས་རྒྱས་ནི་ཡོན་ཏན་
ཁོ་ན་དང་ལྡན་ཞེས་པ་ལྟ་བུ་གཞན་དང་མི་ལྡན་པར་ངེས་པ་དང་། སྲིད་སྒྲུབ་ཁོ་ན་
འཕོང་སྐྱེན་ཞེས་པ་ལྟ་བུ་གཞན་ལ་མི་ལྡན་པར་ངེས་པ་དང་། ནག་པ་འཕོང་སྐྱེན་ཁོ་ན་
ཞེས་པ་ལྟ་བུ་གཞན་དང་མི་ལྡན་པར་མ་ངེས་པ་དང་། སྲིད་སྒྲུབ་རྩིས་ལ་མཁས་པ་ཁོ་ན་
ཞེས་པ་ལྟ་བུ་ལྡན་ཙམ་ངེས་པ་དང་། དེ་ཁོ་ན་ཉིད་ཅེས་པ་ལྟ་བུ་མི་བསླུ་བའི་དོན་ལ་
འཇུག་པ་དང་དྲུག་གོ། ཉིད་ཀྱི་སྒྲ་ནི་ཁོ་ནའི་སྒྲ་དང་ཕལ་ཆེར་མཚུངས་ཤིང་། ཁྱད་
པར་ནི། ཨུཏྤལ་ཉིད་སྔོན་པོ་ཞེས་པ་ལྟ་བུ་ཚིག་ཕྱི་མ་རང་དང་ཐ་མི་དད་དུ་སྦྱོར་བ་དང་།
110



རླན་པའི་དངོས་པོ་གཤེར་བ་ཉིད་ཅེས་པ་ལྟ་བུ་དངོས་རྐྱེན་དུ་འགྱུར་བ་དང་། ཙམ་གྱི་
སྒྲ་ནི། རྡུལ་ཕྲན་ཙམ་ཞེས་པ་ལྟ་བུ་ཚད་འཛིན་པ་དང་རེ་ཞིག་དེ་ཙམ་ཞེས་པ་ལྟ་བུ་ལྷག་
མ་འགོག་པའོ། །འབའ་ཞིག་དང་ཤ་སྟག་ཀྱང་ལྷག་མ་འགོག་པའི་ཚིག་ཏུ་འགྱུར་རོ། །
ཚུལ་གྱི་སྒྲ་ནི། ལྷ་དང་འདྲ་བ་ལ་ལྷའི་ཚུལ་ཞེས་སོགས་འདྲ་བ་དང་། མི་ངན་པ་ལ་
མིའི་ཚུལ་ཞེས་སོགས་སྨད་པ་དང་། དོན་གྱི་སྒོ་ལ་དོན་གྱི་ཚུལ་ཞེས་ སོགས་ སྒོ་དང་།
ཚུ་ལཁྲིམས་སམ་ཚུལ་དུ་ཞུགས་པ་ཞེས་སྡོམ་པ་དང༌། ངང་ཚུལ་ཞེས་པ་ལྟ་བུ་མཚན་
ཉིད་དང་། སྔགས་ཀྱི་ཐབས་ནི་རིགས་སྔགས་ཚུལ་སོགས་ཐབས་དང་། ཚུལ་དང་
ལྡན་པ་ཞེས་སོགས་རིགས་པ་དང་། དོན་བཟང་ལ་ཚུལ་བཟང་བོ་ཞེས་པ་ལྟ་བུ་དོན་
དང༌། འདོད་ཚུལ་ལྟ་བུ་འདོད་པ་དང༌། ཚུལ་བཞིན་དང་ཚུལ་མཐུན་ཞེས་སོགས་
ལེགས་ པ་ སྟེ་ དོན་ བཅུར་ འཇུག་ ཅེས་ སྨྲ་ སྒོར་ བཤད་ ལ། རྣམ་བཤད་ རིག་ པ་ ལས།
ཚུལ་གྱི་སྒྲ་ནི་བདེན་པ་དང་། །ལམ་དང་འབྲེལ་འབྱུང་རིག་པ་དང་། །ངེས་འབྱེད་ཆ་
དང་མྱ་ངན་འདའ། །ཐབས་དང་རིགས་པ་ཉིད་ཡིན་ནོ། ། ཞེས་འདི་དང་མི་འདྲ་བར་
བཤད་དོ། ། བཞིན་ གྱི་ སྒྲ་ནི། དེ་དེ་བཞིན་ནོ་ཞེས་ པ་ ལྟ་བུ་མ་ནོར་བའི་དོན་དང་།
རབ་བརྟགས་གསལ་བྱེད་ཀྱི་བཞིན་སྒྲ་ནི་ཡིན་པའི་དོན་དང་། མཚུངས་པ་གསལ་བྱེད་
ཀྱི་བཞིན་སྒྲ་ནི་འདྲ་བའི་དོན་ནོ། །དེས་ན་དེའི་ཕྱིར་སོགས་ནི་གཏན་ཚིགས་ཀྱི་དོན་སྟོན་ ་
ཅིང་། རྣམ་དབྱེའི་དབང་དུ་བྱས་ན་དེས་ན་དེ་བས་ན་ཞེས་པ་རྣམ་དབྱེ་གསུམ་པ་དང་།
དེའི་ཕྱིར་ཞེས་པ་རྣམས་དབྱེ་བཞི་བ་དང་། དེ་རྒྱུ་མཚན་ཅི་ལས་ཞེས་པ་རྣམ་དབྱེ་ལྔ་བ་
སྟེ་ཐམས་ཅད་གཏན་ཚིགས་དང་འབྲེལ་བར་སྟོན་ཏོ། །འོ་ན་དང་འོན་ཏེ་ན་དང་གལ་ཏེ་
ན་དང་དེ་ལྟ་ན་སོགས་ནི་དོན་སྔ་མ་ཁོང་དུ་ཆུད་ནས་ཕྱི་མ་ཁོང་དུ་མ་ཆུད་པ་འདྲི་བར་
བྱེད་པའི་ཚིག་གོ། ཡང་གལ་ཏེ་ན་དེ་སྟེ་ན་ཅིས་ཏེ་ན་འོན་ཀྱང་ཡིན་མོད་ཀྱང་ཡིན་ལོ་
ཞེས་སོགས་སྔ་མ་ལས་གཞན་དུ་བསྒྱུར་བ་དང་མ་རངས་པ་སོང་
།ས་ཀྱི་ཚིག་ཀྱང་ཡིན་ནོ། །
དག ཟུང་། ཆ་རྣམས་ནི་གཉིས་ཚིག་གོ། རྣམས། སོགས། ཡོངས། ཐམས་
ཅད། ཀུན། མཐའ་དག ཅོག མ་ལུས་རྣམས་མིང་ཚིག་དང་། ཡང་དེ་དག་
དང་། དགུ་དང་། བརྒྱ་དང༌། སྟོང་དང་། འབུམ་ སོགས་ སྐབས་འགར་མིང་
ཚིག་ལ་འཇུག་པ་དང་། སོགས་ཀྱི་སྒྲ་ནི། ལྷག་མ་ཀུན་སྡུད་པའི་ཚིག་ཏུ་འགྱུར་ཚུལ་
111



ཡང་ཤེས་པར་བྱའོ། ། ཡང་གང་ཕྱིར། དེ་དག ཅི་ཞིག ཅིའི་ཕྱིར། དེ་ལྟར།
གང་ལ། ག་ལ། གང་ཞིག ཇི་སྙེད། དེ་སྙེད། གང་ལྟར་སོགས་དང་། འོ་ན་
ཞེས་པ་བསྡུས་པའི་འོ་ན་དང་། ཅིའང་ཞེས་པ་བསྡུས་པའི་ཅང་དང༌། གང་ལ་ལ་ཞེས་
པ་བསྡུས་པའི་གལ་དང་། གང་ལ་ཞེས་པ་བསྡུས་པའི་ག་ལ་སོགས་ནི་ཕྲད་གཉིས་འདུས་
དང་། གང་གི་ཕྱིར། དེ་ལྟར་ན། ཅི་ཞིག་ན་སོགས་ནི་ཕྲད་གསུམ་འདུས་སོ། །ཡང་
དག ཤིན་ཏུ། ཀུན་ཏུ། རབ་ཏུ། རྣམ་པར། ཡོངས་སུ་རྣམས་སྐབས་འགར་
གསལ་བྱེད་ཀྱི་རྒྱུན་དུ་འགྱུར་བ་ནི། ཡང་དག་གསལ། ཐུགས་ཤིན་ཏུ་གསལ་ཞེས་
སོགས་ལྟ་བུ་དང་། ཚིག་ཟུར་བ་སྟོན་རྒྱུ་མེད་ཀྱང་མཛེས་བྱེད་ཀྱི་རྒྱུན་དུ་འགྱུར་བ་ནི།
ཐུགས་རྣམ་པར་དག་པ་དང་། ཡོངས་སུ་དག་པ་ཞེས་པ་ལྟ་བུ་དང་། སྐབས་འགར་
ཚིག་གི་ཁ་སྐོང་དུ་འགྱུར་བའང་ཡོད་དོ། ། ཅིང་ཞིང་ཤིང་གི་སྒྲ་ནི། ཨུཏྤལ་ཡིན་ཞིང་
སྔོན་པོ་ཡང་ཞེས་པ་ལྟ་བུ་སྡུད་པ་དང་། མཆོད་ཅིང་ཕྱག་འཚལ་ཞེས་པ་ལྟ་བུ་མཚམས་
སྦྱར་ལ་འཇུག་པ་གཉིས་ཡོད་ལ། དེ་དག་མིང་མཐའ་གང་ལ་སྦྱོར་བ་ནི། ང་མ་འ་ན་
ར་ལ་སྟེ་དྲུག་དང་། མིང་རྐྱང་བའི་མཐར་ཞིང་ཞེས་ཞེའོ་ཞེ་ན་ཞིག་ཐོབ་ཅིང་ཁ་ཅིག་ལྟ་
བུ་ནི་དམིགས་བསལ་ཡིན་ཞིང་། ག་བ་ད་གསུམ་དང་། ད་དྲག་ཅན་གྱི་མཐར་ཅིང་
ཅེས་ཅེའོ་ཅེ་ན་ཅིག་ཐོབ་ལ༔ ས་མཐར་ཤིང་ཤེས་ཤེའོ་ཤེ་ན་རིག་རྣམས་ཐོབ་པར་འོས་
ཀྱང༌། ས་མཐར་ཤེས་བྲིས་ན་བློ་དང་ཤེས་པ་གཉིས་སུ་ཕྱེ་བའི་ཤེས་པར་འཁྲུལ་གཞི་
བསྐྱེད་པས་ཞེས་བྲིས་པ་དམིགས་བསལ་ ཏུ་བཞེད་དོ། ། དཔེར་བརྗོད་ནི། བྱང་ཞིང་
དག དྲུང་ ཞེས་ གླེང་། འབྱུང་ ཞེའོ། ། ཅི་ འོང་ ཞེ་ ན་ མིའོ། ཅུང་ ཞིག་ སྡོད།
འཇམ་ ཞིང་ མཉེན། དེ་ ཙམ་ ཞེས་ གཞལ། འཛེམ་ ཞེའོ། ། ཡོད་ དམ་ ཞེ་ ན་ ཡོད།
ནམ་ཞིག་འོང་། དགའ་ཞིང་རྒོད། གདའ་ཞེས་མོལ། གདའ་ཞེའོ། །དུ་གདའ་ཞེ་
ན་མང་། འགའ་ཞིག་ལ། སྙན་ཞིང༌། བརྒྱནད་ཅིང་། རྒྱུན་ཞེས། བརྒྱནད་
ཅེས། གནོན་ཞེའོ། །མནནད་ཅེའོ། ། ཡིན་ཞེ་ན། ཅི་མཁྱེནད་ཅེ་ན། དོན་ཞིག
སྟོནད་ཅིག དར་ཞིང་། གྱུརད་ ཅིང་། འགྱུར་ཞེས། གྱུརད་ཅེས། འགྱུར་
ཞེའོ། །གྱུརད་ཅེའོ། །ཅི་ཕྱིར་ཞེ་ན། ཅི་འབྱོརད་ཅེ་ན། སྦྱོར་ཞིག ལུརད་ཅིག་དུ་
བ་ཞིང་། ཕུལད་ཅིང་། འགྲོལ་ཞེས། བསྒྲལད་ཅེས། འ གྲོལ་ཞེའོ། །བསྒྲལད་
1 12



ཅེའོ། །ཅི་བཙལ་ཞེ་ན། ཅི་སྩལད་ཅེ་ན། བདལ་ཞིག སྩོལད་ཅིག བདེ་ཞིང་
སྐྱིད། སྨྲ་ཞེས་ ཐོས། བདེ་བ་ ཞེའོ། ། ཨེ་ བདེ་ཞེ་ ན་ བདེ། ལྷ་ ཞིག ཁ་ ཅིག
བརྟག་ཅིང་དཔྱད། རྟག་ཅེས་བྱའོ། ། ལྷག་ཅེའོ། །སུ་འདུག་ཅེ་ན་བླ་མ། ཚུར་ཤོག་
ཅིག ཟབ་ཅིང་བརླིང་། ཐོབ་ཅེས་གསུང་། ཐུབ་ཅེའོ། །གང་ཟབ་ཅེ་ན་སྟོང་ཉིད།
གསོལ་བ་ཐོབ་ཅིག འབད་ཅིང་རྩོལ། ཡོད་ཅེས་གྲགས། བཤད་ཅེའོ། །ཅི་འཆད་
ཅེ་ན་ཆོས། འདིར་ སྡོད་ ཅིག འདས་ཤིང་ཚོགས། ཤེས་ཞེས་རློམ། ལེགས་་་་
ཤེའོ། །སུ་ཐོས་ཤེ་ན་བདག ཆོས་གྱིས་ཤིག་ཅེས་པ་ལྟ་བུའོ། །
དྲུག་པ་རྟགས་ཀྱིས་འཇུག་ཚུལ་བཤད་པ་ལ། སྡེ་ཚན་ལྔ་རུ་དྲིལ་ཚུལ་དང་། དེ་
དག་ཇི་ལྟར་འཇུག་པའི་ཚུལ་ལོ། །དང་པོ་ནི། ཀ་ཅ་ཏ་བ་ཙ་རྣམས་ཕོ། །ཁ་ཆ་ཐ་ཕ་ཚ་
མ་ནིང༌། ག་ཇ་ད་བ་ཛ་དང་ཝ། ། ཞ་ཟ་འ་ཡ་ཤ་ས་མོ། །ང་ཉ་ན་མ་ཤིན་ཏུ་མོ། །ར་ལ་
ཧ་ནི་མོ་གཤམ་སྟེ། །ཨ་ཡིག་ཀུན་ཀྱི་སྲོག་ཏུ་ཞུགས། །ཤིན་ཏུ་མོ་དང་མོ་གཤམ་གཉིས། །
མོ་ཡི་ནང་དུ་བསྡུས་བྱས་ཏེ། །མོ་ཡི་ཡི་གེའི་ནང་ནས་ནི། །འཇུག་པའི་ཡི་གེ་བཅུ་དབྱུང་
བྱ། །ཞེས་པ་ལྟར་རོ། །
གཉིས་པ་འཇུག་ཚུལ་ལ། སྔོན་རྗེས་ཀྱིས་འཇུག་ཚུལ་གཉིས་སོ། ། དང་པོ་ལ།
མདོར་བསྟན་པ་དང་། རྒྱས་པར་བཤད་པ་གཉིས། དང་པོ་ནི། སྔོན་འཇུག་ཡི་གེ་
ལྔ་བོ་ལ། ། ཕོ་དང་མ་ནིང་མོ་དང་ནི། ། ཤིན་ཏུ་མོ་དང་བཞི་རུ་དབྱེ། །བ་ཡིག་ཁོ་ན་སྔོན་
འཇུག་ཕོ། །ག་ད་གཉིས་ནི་མ་ནིང་ངོ༌། །འ་ནི་མོ་དང་མ་ཡིག་ནི། །ཤིན་ཏུ་མོ་རུ་འདོད་
པ་ཡིན། །དེ་དག་རེ་རེར་བཞི་བཞི་བྱེ། །གང་གིས་འཇུག་བྱེད་གང་ལ་འཇུག། ཇི་ལྟར་
འཇུག་བྱེད་ ཅིའི་ཕྱིར་འཇུག། གང་གིས་གང་ལ་འཇུག་པ་ནི། །བ་ནི་ཀ་ག་ཅ་ཏ་་༌་
དང་། །ད་ཙ་ཞ་ཟ་ཤ་ས་སྟེ། །ཡི་གེ་བཅུ་ཡི་སྔོན་དུ་འཇུག། ག་ནི་ཅ་ཉ་ཏ་ད་ན། །ཙ་ཞ་
ཟ་ཡ་ས་ ཤ་སྟེ། ། ཡི་གེ་བཅུ་གཅིག་ཉིད་ལ་འཇུག། ད་ནི་ཀ་ག་ང་པ་དང་། །ང་མ་དྲུག་
གི་སྔོན་དུ་འཇུག། འ་ནི་ཁ་ག་ཆ་ཇ་དང་། །ཐ་ད་ཕ་བ་ཚ་ཛ་སྟེ། །ཡི་གེ་བཅུ་ཡི་སྔོན་དུ་
འཇུག། མ་ནི་ཁ་ག་ང་ཆ་ཇ། །ཉ་ཐ་ད་ན་ཚ་ཛ་སྟེ། ། ཡི་གེ་བཅུ་གཅིག་སྔོན་དུ་འཇུག།
དེ་དག་རྐྱང་འཕུལ་དབང་དུ་བྱས། །བརྩེགས་འཕུལ་བ་ཡིག་ཁོ་ནར་ངེས། ། དེ་ཡང་ར་
མགོ་ཐོབ་པའི་ཚེ། །ཀ་ག་ང་དང་ང་ཉ་ཏ། །ད་ན་ཛ་ཙ་བཅུ་བོ་འཕུལ། ། ས་མགོའི་ཚེ་ན་
113



ཀ་ག་ང་། །ཉ་ཏ་ད་ན་ཙ་བརྒྱད་ལ། །ལ་མགོ་ཅན་ལ་ཏ་ད་གཉིས། །ཡ་བཏགས་ཚེ་ན་ཀ་
ག་གཉིས། །ར་བཏགས་ཚེ་ན་ཀ་ག་ས། །ལ་བཏགས་ཚེ་ན་ཀ་ཟ་དང་༑ ། ར་ས་གཉིས་དང་
བཞི་འཕུལ་ལོ། །ཇི་ལྟར་འཇུག་པར་བྱེད་ཅེ་ན། །ཕོ་ནི་དྲག་པོའི་ཚུལ་གྱིས་ཏེ། །མ་ནིང་
རན་པར་འཇུག་པ་ཡིན། །མོ་ནི་ཞན་པའི་ཚུལ་གྱིས་ཏེ། །ཤིན་ཏུ་མོ་ནི་མཉམ་པས་སོ། །
ཅི་ཕྱིར་འཇུག་པར་བྱེད་ཅེ་ན། །ཕོ་ནི་འདས་དང་གཞན་བསྒྲུབ་ཕྱིར། ། མ་ནིང་གཉིས་ཀ་
ད་ལྟར་ཆེད། །མོ་ནི་བདག་ད་མ་འོངས་ཕྱིར། །ཤིན་ཏུ་མོ་ནི་མཉམ་ཕྱིར་རོ། ། གཉིས་པ་
རྒྱས་པར་བཤད་པ་ལ། བདག་གཞན་གྱི་དོན་དང་། སྔོན་འཇུག་གི་འཇུག་ཚུལ་ལོ། །
དང་པོ་ནི། སྤྱིར་བྱ་བྱེད་ལས་གསུམ་ནི། སྟ་རེས་ཤིང་གཅོད་པ་ལྟ་བུ་ལ་མཚོན་ནི་སྟ་
རེ་བྱེད་པ། ཤིང་ལས། གཅོད་པ་བྱ་བ་དང་། དེ་བཞིན་དུ་མིག་གིས་གཟུགས་ལ་
བལྟ་བར་བྱ་ཞེས་པ་ལ་མིག་བྱེད་པ། གཟུགས་ལས། བལྟ་བ་བྱ་བ་དང་། གཟུགས་
ལ་ལྟ་བར་བྱེད་ཅེས་པ་ལ་གཟུགས་ལས། ལྟ་བ་བྱ་བ། བྱེད་ ཅེས་པ་བྱེད་པ་དང་།
དེ་ལས་ཀྱང་ཞིབ་ཏུ་ཤེས་པར་འདོད་ན་ཤའི་ཆེད་དུ་ལུག་གསོད་པར་བྱེད་ཅེས་པའི་སྐབས་
སུ་ཤ་བྱ་བའི་ཡུལ། ལུག་ལས། གསོད་པ་བྱ་བ། བྱེད་ཅེས་པའི་ཚིག་གིས་བྱེད་པ་
སྟོན་པ་ཡིན་ཚུལ་ཤེས་པར་བྱའོ། །དེས་ན་དེ་ལྟ་བུ་བྱེད་པ་ལ་བདག་དང་ལས་ལ་གཞན་གྱི་
ཐ་སྙད་བྱེད་པ་ཡིན་པས་དེའི་སྐབས་ཀྱི་ལས་ལ་བྱ་རྒྱུའི་ལས་དང་བྱེད་བཞིན་པའི་ལས་
གཉིས་ཡོད་དེ། དཔེར་ན་སྟ་རེས་ཤིང་གཅོད་པ་ན་ཤིང་དུམ་བུར་སོང་བ་བཅད་པའི་
ལས་དང་། ཤིང་ལ་སྟ་རེ་རྒྱབ་བཞིན་པའི་གཅོད་པའི་ལས་གཉིས་ཡོད་པས་དང་པོ་ལ་
བྱ་འགྱུར་མ་འོངས་པའི་ལས་དང་གཅད་བྱའི་ལས་དང་བྱ་བ་ཡུལ་ལ་ཡོད་པའི་ལས་དང་
གཞན་ཞེས་བྱ་ཞིང་། གཉིས་པ་ལ་བྱེད་བཞིན་ད་ལྟར་བའི་ལས་དང་བྱེད་པའི་ལས་དང་
བྱེད་པ་བོ་ལ་ཡོད་པའི་ལས་བདག་ཅེས་བྱ་བ་ཡིན་པས་མདོར་ན་བྱ་བ་ཡུལ་ལ་ཡོད་པའི་
ལས་ཡིན་པས་ན་གཞན་ཞེས་བརྗོད་པ་ཡིན་གྱི་བདག་གཞན་གཉིས་སུ་ཕྱེ་བའི་གཞན་ཙམ་
ལ་མི་བྱེད་དོ། །དེས་ན་སྐབས་འདིའི་བདག་གཞན་གཉིས་སུ་ཕྱེ་བའི་གཞན་ལ་མ་འོངས་
པ་ཡོད་ཀྱང་སུམ་ཅུ་བ་དང་རྟགས་ཀྱིས་འཇུག་པའི་སྐབས་སུ་བདག་གཞན་གྱི་སྒྲས་དངོས་
སུ་བསྟན་པ་མ་གཏོགས་དུས་གསུམ་གང་དུ་གཏོགས་ཚུལ་དངོས་སུ་མ་བྱུང་ཡང་མ་འོངས་
པ་ཡོད་ཚུལ་འོག་ནས་བྱུང་བའི་དཔེར་བརྗོད་ཀྱིས་ཤེས་སླའོ། ། གཉིས་པ་ནི། སྔོན་
114.



འཇུག་ཕོ་བ་ཡིག་ནི། ཕོ་ནི་འདས་དང་གཞན་བསྒྲུབ་ཕྱིར། །ཞེས་པ་ལྟར་དུས་འདས་
པ་ལ་འཇུག་པ་ནི། དཔེར་ན། ཆུ་བཀག་ཚར། སྣོད་ཆུས་བཀང་ཟིན། མཚོན་
བརྒྱབ་སོང་། རྒྱུན་གྱིས་བརྒྱན་ཏོ་སོགས་དང་། གཞན་ཏེ་བྱ་བའི་ཡུལ་བསྒྲུབ་པའི་
ཕྱིར་འཇུག་པ་ནི། དཔེར་ན། བཀྲུ་བྱའི་ རས། བཀླག་ བྱའི་ ཡི་གེ་ སོགས་དང་།
གཞན་ཡང་། གཞུང་ འདིར་ དངོས་ སུ་ མ་ བསྟན་ ཀྱང་ མ་ འོངས་ པ་ ལ་འཇུག་པ་ནི།
དཔེར་ན། རས་དེ་སང་ཉིན་བཀྲུ་བར་བྱའོ། །ཡི་གེ་དེ་ད་དུང་བཀླག་པར་བྱའོ་སོགས་
སོ། །སྔོན་འཇུག་མ་ནིང་ག་ད་གཉིས་ནི། མ་ནིང་གཉིས་ཀ་ད་ལྟར་ཆེད། །ཅེས་པ་ལྟར་
ག་ཡིག་བྱེད་པ་བོའམ་བདག་ལ་འཇུག་པ་ནི། ཤིང་གཅོད་པར་བྱེད། གཅོད་པ་བོ།
འོག་ཏུ་གནོན་པར་བྱེད། གནོན་པ་བོ་སོགས་དང༌། ག་ཡིག་གཞན་ཏེ་བྱ་བའི་ཡུལ་ལ་
འཇུག་པ་ནི། གཅད་བྱ། གནན་བྱ་སོགས་དང་། ད་ཡིག་བྱེད་པ་བོའམ་བདག་ལ་
འཇུག་པ་ནི། དཀྲི་བྱེད། དཀྲི་བ་བོ། དཔྱོད་བྱེད། དཔྱོད་པ་པོ་སོགས་དང་།
ད་ཡིག་གཞན་ལ་འཇུག་པ་ནི། དཀྲི་བྱ། དཔྱད་བྱ་སོགས་དང༌། ག་ཡིག་ད་ལྟར་བ་
ལ་འཇུག་པ་ནི། གཅར་གྱིན་སྣང་། གཅར་བཞིན་པའོ་སོགས་དང༌། ད་ཡིག་ད་
ལྟར་བ་ལ་འཇུག་པ་ནི། དཀྲི་ཡིན་འདུག དཀྲི་བཞིན་པའོ་སོགས་དང༌། དངོས་སུ་
མ་བསྟན་ཀྱང་དོན་གྱིས་ཐོབ་པ་ག་ད་གཉིས་མ་འོངས་པ་ལ་འཇུག་པ་ནི། དཔེར་ན།
གདུལ་བྱའི་སེམས་ཅན། གཞལ་བྱའི་ཚད། དབབ་བྱའི་ ཚར། དབུལ་བྱའི་རྫས་
སོགས་སོ། །སྔོན་འཇུག་མོ་འ་ཡིག་ནི། མོ་ནི་བདག་ད་མ་འོངས་ཕྱིར། །ཞེས་པ་ལྟར་འ་
ཡིག་བྱེད་པ་བོའམ་བདག་ལ་འཇུག་པ་ནི། འཁྲིད་པ་བོ། འཁྲིད་པར་བྱེད། འགོག་
པ་བོ། འགོག་པར་བྱེད་སོགས་དང༌། སྔོན་འཇུག་འ་ཡིག་ད་ལྟར་བ་ལ་འཇུག་པ་ནི།
སྐུད་པ་འཁལ་ བཞིན་ པ། གདན་ ལ་འཁོད་བཞིན་ པ་སོགས་དང་། དེ་བཞིན་དུ།
འཇུག འདོན། འཐོར། འགོག འབུལ། འཚོལ་སོགས་འ་ཡིག་ད་ལྟར་བ་ལ་
འཇུག་པ་མང་དུ་ཡོད་པའི་ཕྱིར། ཡིག་ཆ་རྣམས་སུ། མོ་ནི་བདག་དང་མ་འོངས་
ཕྱིར། ། ཞེས་བྱུང་བ་ཡིག་ནོར་དུ་ཤེས་པར་བྱོས་ལ་གོང་དུ་བཀོད་པ་བཞིན་གཟུང་བར་
བྱའོ། ། མ་འོངས་པ་ལ་འཇུག་པ་ནི། ཉི་མ་འཆར་བར་འགྱུར། ཆོས་འཆད་པར་
འགྱུར་སོགས་དང་། ཤིན་ཏུ་མོ་མ་ཡིག་ནི། ཤིན་ཏུ་མོ་ནི་མཉམ་ཕྱིར་རོ། ། ཞེས་པ་
115



ལྟར་མ་ཡིག་ནི་བདག་གཞན་གཉིས་ཀ་དང་དུས་གསུམ་ག་ལ་བྱེ་བྲག་མེད་པར་མཉམ་པའི་
ཚུལ་གྱིས་འཇུག་གོ། མཁས་པར་བྱེད་ལྟ་བུ་བདག་དང་། མཁས་པར་བྱ་ལྟ་བུ་གཞན་
དང་། མཁས་པར་བྱས་ལྟ་བུ་འདས་པ་དང་། མཁས་བཞིན་པ་ལྟ་བུ་ད་ལྟར་བ་དང་།
མཁས་པར་འགྱུར་ཞེས་པ་ལྟ་བུ་མ་འོངས་པ་སྟེ། དེས་གཞན་ལ་བསྒྲེས་ནས་རྟོགས་པར་
བྱའོ། །མདོར་ན་བ་ཡིག་ན་དུས་གསུ་གྱི་ནང་ནས་འདས་པ་དང་མ་འོངས་པ་གཉིས་ཀ་
དང༌། བདག་གཞན་གཉིས་ཀྱི་ནང་ནས་གཞན་འཕུལ་ཞིང༌། ད་ལྟར་བ་དང་བདག་
གཉིས་ཀ་གཏན་ནས་མི་འཕུལ་ལོ། །ག་ད་གཉིས་ནི་དུས་གསུམ་གྱི་ནང་ནས་ད་ལྟར་བ་
དང་མ་འོངས་པ་གཉིས་ཀ་དང་། བདག་གཞན་གཉིས་ ཀ་འཕུལ་ ཞིང་འདས་པ་མི་
འཕུལ། འ་ཡིག་ནི་དུས་གསུམ་གྱི་ནང་ནས་ད་ལྟར་བ་དང་མ་འོངས་པ་གཉིས་ཀ་དང་
བདག་གཞན་གྱི་ནང་ནས་བདག་འཕུལ་ཞིང་འདས་པ་དང་གཞན་གཉིས་ཀ་མི་འཕུལ་
ལོ། །དེའི་ཕྱིར་འདས་ཚིག་གི་སྔོན་འཇུག་ཡིན་ན་བ་ཡིག་ཡིན་པས་ཁྱབ། ད་ལྟར་བའི་
ཚིག་གི་སྔོན་འཇུག་ཡིན་ན་ག་ང་འ་གསུམ་གང་རུང་ཡིན་པས་ཁྱབ༔ མ་འོངས་པའི་ཚིག་
གི་སྔོན་འཇུག་ལ་དངོས་བསྟན་གཙོ་བོའི་དབང་དུ་བྱས་ན་འ་ཡི་གེ་ཁོ་ན་དང་བྱ་བ་ཡུལ་ལ་
ཡོད་ པའི་ ལས་ ལ་ མ་འོངས་ པ་ཡང་ཡོད་ པ་ལྟར་ན་སྔོན་འཇུག་ བཞི་ ག་ འཇུག་ ཅིང་།
བཤད་མ་ཐག་པ་རྣམས་ཀྱང་མ་ཡིག་དང་མིང་རྐྱང་མཐེ་བའི་དབང་དུ་བྱས་པ་ཡིན་ཞིང་།
མིང་རྐྱང་ལ་ངེས་པ་མེད་དེ། དཔེར་ན། བསྟོད་བཞིན་པ་ལྟ་བུ་ད་ལྟར་ བ་དང༌།
བསྟོད་པར་འགྱུར་རོ་ལྟ་བུ་མ་འོངས་པ་དང་། བསྔགས་པ་བོ་ལྟ་བུ་བདག་པོའི་ཚིག་
ལའང་སྔོན་འཇུག་བ་ཡིག་ཐོབ་པས་སོ། །དེ་བཞིན་དུ་འ་ཡིག་གིས་འདས་ཚིག་གཏན་
ནས་མི་འཕུལ་མོད་མྱ་ངན་ལས་འདས་པ་ལྟ་བུའི་འདས་པ་ནི་མིང་ཡིན་པས་སྐྱོན་མེད་
པའི་ཚུལ་དང་དེས་མཚོན་མིང་རྐྱང་ཀུན་ལ་རིགས་འགྲེའོ། །
གཉིས་པ་རྗེས་འཇུག་གི་འཇུག་ཚུལ་བཤད་པ་ལ། མཁས་པའི་བཞེད་པ་མི་འདྲ་
བའི་ཚུལ་འགོད་པ། དེའི་མཐའ་དཔྱད་པ། རང་ལུགས་གཞག་པའོ། །དང་པོ་ནི། །
11 6



རྗེས་འཇུག སྐྱེས་བུ་རབ| སྐྱེས་བུ་འབྲིང སྐྱེསབུ་ཐ་མ
ཤཱཀྱ་མཆོག་ལྡན | ས་
{ འགྱུར་བ མཚན་གཉིས མཚན་མེད
མོ་ཙམ །ཤིན་ཏུ་མོ། །
མ་ནིང མ་ནིང མ་ནིང
ག་ ང ན་ མ ར་
ལོ
།
༢
མོ་ཙམ
རྗེས་འཇུག སྐྱེས་བུ་རབ སྐྱེས་བུ་འབྲིང༌། སྐྱེས་བུ་ཐ་མ
སྨན་ལུང་པ་བློ་
གྲོས་མཆོག་གི་སྡེ་ ས་ བག་ད་
ཤིན་ཏུ་མོའགྱུར་བ མཚན་གཉིས མཚན་མེད
མ་ནིང། མ་ནིང་ མ་ནིང
ནམ ། འ།
འ། ང
ན
མ ན
-
ཚོགས་གསོག་པ་བློ་བཟང་ཆོས་གྲགས ས ་ བ་ གད་ལ། འ་ང ན མ ན་
ན་དོན་གྲུབ། ། ས ། ང བ ་ག་ར་ལ་ང་ན་མ། ༢/༢ | ༢།
ར་ལ
ང་ན་མ།
༢ འ འ།
ག་ར་ལ
ལོ་ཆེན་ནམ་མཁའ་བཟང་པོ་རྣམ་གླིང་།
པཎ་ཆེན་སུམ་པ་པཎ་ཊི་ཏ་མཁན་པོ།
པྲ་ཏི་རིན་ཆེན་དོན་གྲུབ།
དབུ་བ་བློ་གསལ།
ཞ་ལུ་ལོ་ཙཱ་བ་དཔའ་པོ་གཙུག
ལག་ཕྲེང་པ་ལྕང་སྐྱ་རོལ་བའི་རྡོ་རྗེ།
ང་ན་མ འ | ༢
ར ག་ན་ང མ
ན
ག་ན་ང
མ་， ལ
ཟུར་མཁར་པ་བློ་གྲོས་རྒྱལ་པོ།
ང་།
|
ན། ར་ལ |
༢
དེ་ལྟར་རེའུ་མིག་ཏུ་བཀོད་པ་ལྟར་ད་བ་ས་གསུམ་ཕོར་བཞེད་པ་ལ་མི་མཐུན་པ་མེད་ལ།
གང་ཞིག་གིས་ག་ཡིག་ཀྱང་ཕོར་བཞེད་དེ། དེ་དག་གི་རྒྱུ་མཚན་ནི། ག་དང་བ་ཡིག་གི་
རྗེས་སུ་རྟག་པ། རྟོག་ཅིང་། ཁྱབ་པ། ཁྱབ་ཅིང་ལྟ་བུ། ཕོ་ཡིག་པ་ཅ་སོགས་དང་།
ས་ཡིག་གི་རྗེས་སུ། ཆོས་ཀྱི། ཆོས་པ། ཐོས་ཏེ་ལྟ་བུ། ཀ་པ་ཏ་སོགས་ཕོ་ཡིག་ཐོབ་
པའི་ཕྱིར། རྩ་བར། ཕོ་ཡིས་ཕོ་ཡི་མིང་མཐའ་དྲངས། །ཞེས་པ་དང༌། མཐུན་པར་
དགོངས་ ལ། དེ་ བཞིན་དུ་ང་ ར་ལ་ དག་ གི་ མཐར། བྱང་ ཞིང༌། འཆར་ཞིང་།
གསལ་ཞིང༌། འབྱུང་བ། ཆར་བ། གསལ་བ་ལྟ་བུ་མོ་ཡིག་ཐོབ་པའི་ཕྱིར། མོ་
117



ཡིས་མོ་ཡི་མིང་མཐའ་དྲངས། །ཞེས་པ་དང་མཐུན་ནོ་སྙམ་དུ་དགོངས་པར་མངོན་ཞིང་།
བྱེ་བྲག་ཏུ་མ་ནིང་གི་འཇུག་ཚུལ་ནི། དྲག་དང་ཕྲད་ན་དྲག་པར་འགྱུར། །ཞེས་སོགས་
ཀྱི་དོན་ལ། རྗེ་ཞ་ལུ་ལོ་ཙཱ་བས། ག་ང་ན་གསུམ་ནི། རྟག་པ། རྐང་པ། སྟོན་པ་
ལྟ་བུ་ཕོ་ཡིག་དྲངས་པའི་ཚེ་ཕོར་གྱུར་པ་དང༌། འཇོག་གོ། མཐོང་ངོ༌། ཡིན་ནོ་ལྟ་
བུ་མོ་ཡིག་དྲངས་པའི་ཚེ་མོར་འགྱུར་བ་མ་ནིང་དང་། མ་ཡིག་ནི་བསྐུམས་བསྟིམས་ལྟ་
བུ་དང་ཕྲད་པའི་ཚེ་ས་ཡིག་ནི་མིང་གཞིའི་མོ་དང་ཀཱ་ཏ་མིང་གཞིའི་ཕོ་ཡིན་པས་ཕོ་མོ་
གཉིས་ཀའི་རྟགས་ཅན་དུ་འགྱུར་བའི་ཕྱིར་མ་ནིང་མཚན་གཉིས་པ་སྐྱེས་པ་དང་བུད་མེད་
གཉིས་ ཀའི་ མཚན་ དང་ ལྡན་ པ་ བཞིན་དུ་ མཚན་ གཉིས་ མ་ ནིང་ དང་། ལ་ཡིག་ནི།
མཁལ་མ། ཐལ་མོ་ལྟ་བུ་མིང་གཞིའི་ཕོ་མོ་གཉིས་ཀ་དང་མ་འཕྲད་པའི་ཚེ་ཕོ་མོ་གང་དུ་
ཡང་མི་འགྱུར་བའི་ཕྱིར་མཚན་མེད་མ་ནིང་ཕོ་མོའི་རྟགས་མེད་པ་བཞིན་དུ་མཚན་མེད་མ་
ནིང་གི་དོན་དུ་བཞེད་པ། རྣམ་གླིང་བས། སྔོན་འཇུག་མིང་གཞི་རྗེས་འཇུག་གསུམ་
ག་ཕོ་ཡིག་ནང་འཕྲད་པ། བཀས། བཀབ། བཀག བཅད་ལྟ་བུ་དྲག་པའི་དྲག་
པ་དང་། མོ་ཡིག་ནང་འཕྲད་པ། གཤོར། དངུལ། འབྲང༌། མངོན། འདམ་
ལྟ་བུ་ཞན་པའི་ཞན་པ་དང༌། དེ་བཞིན་དུ་སྔོན་རྗེས་གཉིས་ཕོ་དང༌། མིང་གཞི་མོ་
ཡིག་འཕྲད་པ། བརྗོད། བཞག་ལྟ་བུ་དྲག་པོའི་ཞན་པ་དང༌། སྔོན་རྗེས་མིང་གཞི་
གསུམ་ལས། མོ་ཡིག་གཉིས་དང་། ཕོ་ཡིག་གཅིག་ཙམ་འཕྲད་པ། མཁས་བཞོན་ལྟ་
བུ་ཞན་པའི་དྲག་པ་དང༌། མ་ནིང་འ་ཡིག་གཅིག་པུ་བཀའ་ལྟ་བུ་སྔོན་འཇུག་མིང་གཞི་
གཉིས་ ཀ་ ཕོ་དང་འཕྲད་ན་དྲུག་པ་དང་། མངའ་ལྟ་བུ་མོ་དང་འཕྲད་ན་ཞན་པར་
འགྱུར་བའི་ཕྱིར་འགྱུར་བ་མ་ནིང་དང་། བཟའ་ལྟ་བུ་ཕོ་མོ་གཉིས་ཀ་དང་འཕྲད་ན་མ་
ནིང་མཚན་གཉིས་དང༌། འཆའ་ལྟ་བུ་ཕོ་མོ་གང་དང་ཡང་མ་འཕྲད་པར་མ་ནིང་ནས་
འཕྲད་པའི་ཚེ་མ་ནིང་མཚན་མེད་དུ་འགྱུར་ཞེས་འ་ཡིག་གཅིག་པུ་གྲོགས་ཀྱི་དབང་གིས་
གསུམ་དུ་དབྱེ་བར་བཞེད་དོ། །སྡེ་དགེ་སི་ཏུ་པཎ་ཆེན་གྱིས། ག་ད་བ་ས་བཞི་ཕོ། ང་
མ་འ་གསུམ་མོ། ན་ར་ལ་གསུམ་མ་ནིང་དུ་བཞེད་ལ། དེ་ཡང་རྗེས་འཇུག་ཕོ་ག་ཡིག་
གི་མཐར་ཡང་འཇུག་ཞུགས་པ་ནི་སྐྱེས་བུ་རབ། བ་ཡིག་གི་མཐར་ཡང་འཇུག་ཞུགས་པ་
ནི་སྐྱེས་བུ་འབྲིང་། ག་བ་གཉིས་ཀྱི་མཐར་ཡང་འཇུག་མ་ཞུགས་པ་དང་། ས་ད་ཙམ་
118



གྱི་མཐའ་རྟེན་ཅན་ནི་སྐྱེས་བུ་ཐ་མ་དང༌། ང་མ་གཉིས་ཀྱི་མཐར་ཡང་འཇུག་ཞུགས་པ་
ནི་མོ་ཙམ་དང་། དེ་གཉིས་ཀྱི་མཐར་ཡང་འཇུག་མ་ཞུགས་པ་དང་འ་ཡིག་གི་མཐའ་
རྟེན་ཅན་ནི་ཤིན་ཏུ་མོ་དང༌། མ་ནིང་ན་ར་ལ་གསུམ་ནི་མིང་གཞི་ཕོའམ་དྲག་པ་དང་
ཕྲད་པ་དཔེར་ན། བསྟནད། བསྐོརད། རྩལད་ལྟ་བུ་ཡང་འཇུག་ཡོད་པའམ་ཡང་
ན། རྐུན། བསྟར། བཙལ་ལྟ་བུ་ཡང་འཇུག་མེད་ཀྱང་རུང་སྟེ་དྲག་པར་འགྱུར་
ཞིང་། མིང་གཞི་མོ་ཞན་པ་དང་ཕྲད་པ་དཔེར་ན། འགྲན། འགོར། འགུལ་ལྟ་
བུའི་སྐབས་སུ་ཞན་པར་འགྱུར་བའི་ཕྱིར་འགྱུར་བ་མ་ནིང་དང་། མིང་གཞི་ཞན་ཞིང་
ཡང་འཇུག་དྲག་པའི་བར་དུ་ཆུད་པ་དཔེར་ན་འཛིནད། འགྱུརད། རོལད་ལྟ་བུ་དྲག་
ཞན་གཉིས་ཀ་དང་ཕྲད་པའི་ཚེ་དྲག་ཞན་གཉིས་ཀ་ཅན་དུ་འགྱུར་བའི་ཚེ་མཚན་གཉིས་མ་
ནིང་དང་། མིང་གཞི་དྲག་ཞན་གཉིས་ཀ་དང་མ་ཕྲད་པར་མ་ནིང་གི་ཡི་གེ་ནང་ཕྲད་པ་
དཔེར་ན་ཕྱིནད། ཐརད། འཕྲུལ་ད་ལྟ་བུ་ཡང་འཇུག་ཡོད་ པའམ་ཡང་ན་མཐུན།
འཐོར། འཁྲུལ་ལྟ་བུ་ཡང་འཇུག་མེད་ཀྱང་རུང་སྟེ་དྲག་ཞན་གང་དུའང་མི་འགྱུར་བའི་
ཕྱིར་མཚན་མེད་མ་ནིང་ངོ་ཞེས་ངོ་བོའི་སྒོ་ནས་མ་ཡིན་པར་མིང་གཞི་དང་ཡང་འཇུག་གི་
དབང་གིས་ཕོ་མོ་མ་ནིང་གསུམ་དུ་ཕྱེ་བར་བཞེད་དོ། །དེ་དག་ནི་སྒྲའི་འཇུག་ཚུལ་ཡིན་
ནོ། །
ཚོས་བསྐུལ་
མྱུ་གུ་ དཔོན་གཡོག་ སྣུམ་ | ཆོས་འཁོར་ | གཞན་གྱི་
སོགས | སོགས། སོགས་ སོགས། སོགས | ནོར་སོགས་
བྱ་བྱེད་ལས་བ་སུམ་གྱི་ལས།
བདག་གཞན་གཉིས་ཀྱི་གཞན། བསྐུལ་བྱ | བསྐྲུན་བྱ ། བསྐོ་བྱ། བསྐུ་བྱ། བསྐོར་བྱ། བརྐུ་བྱ་
དུས་གསུམ་གྱི་མ་འོངས་པ
བྱ་བྱེད་ལས་གསུམ་གྱི་བྱེད་པ་
བདག་གཞན་གཉིས་ཀྱི་བདས། ། སྐུལ་བྱེད། སྐྲུན་ཀྱེད སྒོ་བྱེད། སྐུད་བྱེད། སྐོར་བྱེད། རྐུ་བྱེད
དུས་གསུམ་གྱི་ད་ལྟ་བ།
བྱས་ཟིན་ འདས་པ བསྐུལད་ཟིན་ བསྐྲུནད་ཟིན| བསྐོས་ཟིན བསྐུལ་ཟིན བསྐོརད་ཟིན བརྐུས་ཟིན
སྐུལ་ཚིག མ་འོངས་པ་ སྐུལད་ཅིག སྐྲུནད་ཅིག ། སྐོས་ཤིག །སྐུས་ཤིག | སྒོརད་ཅིག | རྐུས་ཤིག
119



ཁྲོན་པ་སོགས་ཆོས་ སོགས
རྩིག་པ་སོགས །དགྲ་དང་འཁོར་བ ཕྲེང་བ་སོགས
དགེ་ལ་སོགས། མདོ་སྡེ་སོགས
བརྐོ་བྱ་
བསྒྱུར་བྱ་
བསྐྱེལ་བྱ་
བསྒྲལ་བྱ་
བསྔོ་བྱ
བཀླག་བྱ་
རྐོ་བྱེད
།
སྨྱོ་བྱེད་
།
སྐྱེལ་བྱེད།
སྒྲོལ་བྱེད་
རྒྱུད་བྱེད
རྟོགས་བྱེད
ཀློག་བྱེད
བརྐོས་ཟིན་
བསྒྱུརད་ཟིན། བསྒྱེལད་ཟིན། བསྒྲལད་ཟིན།
བརྒྱུས་ཟིན
བསྔོས་ཟིན
བཀླགས་ཟིན
རྐོས་ཤིག་
སྒྱུརད་ཅིག
སྨྱོལད་ཅིགཾ
སྒྲོལད་ཅིག །
རྒྱུས་ཤིག
སྔོས་ཤིག
ཀློགས་ཤིག
ཨན་ལག
བྱ་རོ
ཡན་ལག །
དྲིན་གྱིས་
།ཆུ་སོགས
ཐུགས་དམ་
| སོགས
སོགས་
ཉེས་པ་
སོགས་
སོགས་
བྱ་བའི་ཡུལ་ལམ་
ལས་མ་འོངས་པ།
བརྐྱང་བྱ་
བསྐང་བྱ་
བསྐྱང་བྱ་
བསྐུམ་བྱ་
བསྐུམ་བྱ་བསྐྱབ་བྱ
བྱེད་བ།
ད་ལྟ་བ་
སྐྱོང་བྱེད ༈ སྐོང་བྱེད།
སྐྱོང་བྱེད།
སྐམ་བྱེད། སྐུམ་བྱེད། སྐྱོབ་བྱེད་
བྱས་ཟིན འདས་པ།
བརྐྱངས་ཟིནབསྐངས་ཐིནབསྐྱངས་ཟིན བསྐམས་སོང བསྐུམས་ཟིན| བསྒྲུབས་ཟིན་
སྐྱོངས་ཤིག སྐོངས་ཤིག སྐྱོངས་ཤིག སྐོམས་ཤིག སྐུམས་ཤིག སྐྱོབས་ཤིག
སྐུལ་ཚིག འོངས་པ།
ཚེ་སྒྲུབ་སོགས་
རྒྱུལ་མཚན
ཟན་སོགས་
འོད་སོགས
གྲུངས་དང་
ཕྲེང་པ་སོགས།
བསྒྲང་བྱ་
བཙས་མ་སོགས་གཞན་
གཞན་སྒྱུ་ཐབས་
ཀྱིས་བྲིང་པ།
བསྒྲུབ་བྱ
བསྒྲེང་བྱ་
བསྒྲིབ་བྱ
བང་ཕྱི་
བརྗོད་བྱ་
སྒྲུབ་བྱེད
སྒྲོང་བྱེད།
སྒྲུང་བྱེད
སྐོང་བྱེད
།
སྒྲིབ་བྱེད
རྔ་བྱེད
རྗོད་བྱེད་
བསྒྲུབས་ཟིན་
བསྒྲུངས་ཟིན
བསྒྲེངས་ཟིན
བསྒངས་ཟིན། བསྒྲིབས་ཟིན་
བརྡས་ཟིན་
| བརྗོད་ཚར་
སྒྲུབས་ཤིག | གླེངས་ཤིག ། གླེངས་ཤིག | སྒོངས་ཤིག །སྒྲིབས་ཤིག །
རྗེས་ཤིག | རྗོད་ཅིག།
120



བྱ་ར
ངག་གིས། མིག་གས
བཤེས་གཉེན | ནང་དུ་མཐའ
ནས
སོགས་
ནོར་སོགས | གྲངས་ཀྱིས་
བྱ་བའི་ཡུལ་ལམ་ལས།
མ་འོངས་པ
བརྗོད་བྱ་
བལྟ་བྱ །བསྟེན་བྱ་
བཙལ་བྱ་
བྱེད་པ་
ད་ལྟར་པ།
རྗོད་བྱེད| ལྟ་བྱེད་ སྟེན་བྱེད | སྡུད་བྱེད
འཚོལ་བྱེད |
རྩི་བྱེད
བྱས་ཟིན་ འདས་པ།
བརྗོད་ཟིན
བལྟས་སོང
བསྟན་ཟིན་ བསྡུས་ཟིན
བཙལ་ཟིན་
བརྩིས་ཚར་
སྐུལ་ཚིག་
མ་འོངས་པ་
རྗོད་ཅིག་ལྟོས་ཤིག | སྟེནད་ཅིལ། ། སྡུས་ཤིག
ཚོལད་ཅིག
རྩིས་ཤིག
སྔགས་སོགས་ དྲི་མ་སོགས
ཉི་མ་སོགས་
ཕྱོགས་གཅིག་ཏུ།
ཀྱི་དྲོད
རྗེས་
དམ་ཆིག
དང་དྲིལ་བུ་
གྲལ་དུ་
བཟླ་བྱ
བསལ་བྱ
བསྲེ་བྱ
བསོ་བྱ
བསྒུག་བྱ་
བསྒྲུག་བྱ
བསྒྲིག་བྱ
བློ་བྱེད་
སེལ་བྱེད་
སྤེ་བྱེད་
སོ་བྱད
།
སྒུག་བྱེད་
སྒྲོག་བྱེད
། སྒྲིག་བྱེད
བཟླས་ཟིན་
བསལད་ཟིན་
བསྲེས་ཟིན
བསོས་ཟིན
བསྐུགས་ཟིན། བསྒྲིགས་ཟིན | བསྒྲིགས་ཟིན།
ཟློས་ཤིག
སོལད་ཅིག་
སྲིས་ཤིག
སྲོས་ཤིག
སྒུགས་ཤིག
སྒྲོགས་ཤོག
སྒྲིགས་ཤིག
གློ་དང་སྐུད
ཏེང་ངེ་འཛིན་ པ་སོགས་
ཡིད་དང
བྱུ་ར
རྟ་སོགས
ལུས་ལ
ཞོགས་པ་
སོགས་ཀྱིས
ཞབས་ཀྱིས
བྱ་བའི་ཡུལ་ལམ་ལས།
མ་འོངས་པ་
བསྒོམ་བྱ། བསྒྲིམ་བྱ
བརྒྱུག་བྱ་
བཅང་བྱ། བཅིང་བྱ | བཅག་བྱ་
བྱེད་པ་
ད་ལྟར་པ་
སྒོམ་བྱེད |
སྒྲིམ་བྱེད་
རྒྱུག་བྱད
འཆང་བྱེད། འཆིང་བྱེད | འཆག་བྱེད
བྱས་ཟིན་
འདས་པ
བསྒོམས་ཟིནབསྒྲིམས་ཟིནབརྒྱུགས་ཟིན| བཅངས་ཟིན། བཅིངས་པ བཅགས་ཟིན
སྐུལ་ཚིག་
མ་འོངས་པ་
སྒོམས་ཤིག | སྒྲིམས་ཤིག
རྒྱུགས་ཤིག | ཆོངས་ཤིག | ཆིངས་ཤིག | ཆོགས་ཤིག
121



གནས་སུ
ཐབས་དང་ཕྱེ་མར།
སྤུ་སོགས་ཐུང་ངུར་བྱས་པ་
རྫ་སོགས་
གནས་སུ་
ཕན་ཚུན་
སོགས
བསྙིག་བྱ
བཏག་བྱ
བཏོག་བྱ་
|
བསྟུང་བྱ
བརྟུང་བྱོ
དྲུང་བྱ
བསྡོང་བྱ་
སྙེག་བྱེད་
བཏག་བྱེད
འཐོག་བྱེད་
|
ལྟུང་བྱེད།
རྡུང་བྱེད་
འདྲེན་བྱེད།
བསྡོངས་ཟིན
བསྙེགས་ཟིནབཏགས་ཟིན { བཏོགས་ཟིན་བསྐྱངས་ཟིན བརྡུངས་ཟིན། དྲངས་ཟིན
སྙོགས་ཤིག ། ཐོགས་ཤིག | ཐོགས་ཤིག སྡུངས་ཤིག ། རྡུངས་ཤིག །
དྲོངས་ཤིག་
སྡོངས་ཤིག
བྱུ་ར
ཐལ་མོ་སོགས་
མཉམ་དུ་
ལྕགས་སྒྲོག ཕྱོགས་གཅིག
སོགས ཏུ །
དྲི་དང | བསྟན་བཅོས
ཕྱག་ཏུ་ སོགས
བྱ་བའི་ཡུལ་ལམ་ལས།
མ་འོངས་པ
བརྡེབ་བྱ། བསྡེབ་བྱ་
བསྡམ་བྱ། བསྡོམ་བྱ་ བསྣམ་བྱ
བརྩོམ་བྱ
བྱེད་པ་
ད་ལྟར་པ
སྡེབ་བྱེད། སྡེབ་བྱེད། སྡོམ་བྱེད། སྡོམ་བྱེད
སྣོམ་བྱེད། ཚོམ་བྱེད
བྱས་ཟིན་
འདས་པ།
བརྡབས་ཟིནབསྡེབས་ཟིན བསྡམས་ཟིནབསྡོམས་ཟིན བསྣམས་ཟིན| བརྩམས་ཟིན
སྐུལ་ཚིག་
མ་འོངས་པ་
རྫོབས་ཤིག | སྡེབས་ཤིག | སྡོམས་ཤིག | སྡོམས་ཤིག |
སྣོམས་ཤིག ། རྩོམས་ཤིག
ཕྱོགས་གཅིག་ཏུ | ཁང་སོགས་
གཙུག་ལག་
ནང་དུ་
ནོར་སོགས | འགྲོན་པོ་སོགས།
བྱིན་གྱིས
ཡོན་ཏན
བཟླུམ་བྱ
བརྩིག་བྱ
བཙང་བྱ་
བཙོང་བྱ
བཛང་བྱུ
བརློབ་བྱ
བསླབ་བྱ
བླུམ་བྱེད། རྩིག་བྱེད | འཚང་བྱེད་འཚོང་བྱེད
རྫོང་བྱེད
རློབ་བྱེད | སློབ་བྱེད
བཟླུམས་ཟིན | བཙུགས་ཟིན་
བཙངས་ཟིན | བཙོངས་སོང | འཇངས་ཟིནུ
བརླབས་ཟིན་བབསླབས་ཟིན་
ཟླུམས་ཤིག ། རྩིགས་ཤིག | ཚངས་ཤིག ། ཚོངས་ཤིག ། རྫོངས་ཤིག | རློབས་ཤིག
སློབས་ཤིག། |
122



མེ་དང
བྱ་ར་
མཆོད་པ་
སོགས་
ཡིད་ཀྱིས
དྲང་པོར
ཚེ་སོགས་
རིང་དུ་
གཞན་གྱི་
ཉི་མས་
གནོད་པ།
བྱ་བའི་ཡུལ་ལམ་ལས།
མ་འོངས་པ་
བཤམ་བྱ
བསམ་བྱུ། བསྲེག་བྱ ། བསྲུང་བྱ་བསྲིང་བྱ་
བསྲུང་བྱ་
བྱེད་པ་
ད་ལྟར་པ
ཤོམ་བྱེད། སེམས་བྱེད { སྲེག་བྱེད་ | སྤོང་བྱེད
སྲིང་བྱེད། སྲུང་བྱེད
བྱས་ཟིན་ འདས་པ།
བཤམས་ཟིནབསམས་ཟིནབསྲུགས་ཟིནབསྲངས་ཟིནབསྲིངས་ཟིན| བསྲུངས་ཟིན
སྐུལ་ཚིག་
མ་འོངས་པ་
ཤོམས་ཤིག | སོམས་ཤིག ། སྲེགས་ཤིག |
སྲོགས་ཤིག ། སྲིངས་ཤིག | སྲུངས་ཤིག
ཚད་ཀྱིས་
སྲོག་ཆགས་
ལག་པས་
དར་དཀར་
སོགས་ཀྱིས
གནས་སུ་
གཞན་གྱི་གྲུབ་
མཐའ་སོགས་
བུམ་པ་ཆུསུ
གཞལ་བྱ
གསད་བྱ་
གཟུང་བྱ་
གཡབ་བྱ་
དགོད་བྱ་
དགག་བྱ་
དགང་བྱ་
འཇལ་བྱེད་
གསོད་བྱེད་
འཛིནད་བྱེད
གཡོབ་བྱེད
འགོད་བྱེད
འགོག་བྱེད། འགེངས་བྱེད
པཅལད་ཟིན་
བསད་ཟིན་
བཟུང་སོང།
གཡབ་ཟིན་
བཀོད་ཟིན་
བཀག་ཟིན
བཀང་ཟིན
བཅོལད་ཅིག
སོད་ཅིག
ཟུངས་ཤིག་
ཡོབས་ཤིག །
འཁོད་ཅིག ། ཁོག་ཅིག་ ཁོངས་ཤིག་
མེ་ཏོག
བྱ་ར
མདུད་པ། མཆོད་པ་
སོགས། སོགས་
ཤིང་སོགས
སྦྱིན་པ་
སོགས
| བདུད་སོགས་
སོགས
བྱ་བའི་ཡུལ་ལམ་ལས།
མ་འོངས་པ་
དགྲོལ་བྱ | དབུལ་བྱ་
གཅད་བྱ་
གཏང་བྱ| གཏོར་བྱ | གདུལ་བྱ་
བྱེད་པ་
ད་ལྟར་པ་
འགྲོལ་བྱེད
འབུལ་བྱེད| གཅོད་བྱེད ། གཏོང་བྱེད། འཐོར་བྱེད | འདུལ་བྱེད
བྱས་ཟིན་ འདས་པ
བཀྲོལད་ཟིན
ཕུལ་ཟིན་
བཅད་ཟིན
བཏང་ཚར་ཐོརད་ཟིན བཏུལད་ཟིན
སྐུལ་ཚིག་
མ་འོངས་པ་
གྲོལད་ཅིག་
ཕུལ་ཤིག
ཆོད་ཅིག | ཐོངས་ཤིག | ཐོརད་ཅིག | ཐུལད་ཅིག
123



དམ་སྤྱི་
གདན་སོགས། མ་ཎི་སོགས་
རྫ་བུམ།
སོགས
སོགས་
གནས་སུ་
ཉོན་མོངས་ བདུད་ཀྱི
སོགས དཔུང་སོགས་
གདིང་བྱ
གདོན་བྱ་
མནན་བྱ
གཞག་བྱ་
གཞིག་བྱ
གཞིལ་བྱ | གཞོམ་བྱུ
འདིང་བྱེད།
འདོན་བྱེད། གནོན་བྱེད་ | འཇོག་བྱེད་
འཇིག་བྱེད་
འཇིལ་བྱེད
འཇོམས་བྱེད
བཏིངས་ཚར་བཏོནད་ཚར།མན་ནད་སོང
བཞག་ཟིན་ | བཤིག་སོང
བཅིལད་ཟིན་
བཅོམ་ཟིན་
ཏིངས་ཤིག
ཐོནད་ཅིག | ནོནད་ཅིག ། ཞོག་ཅིག
ཞིག་ཅིག ། ཅིལད་ཅིག
ཚོམས་ཤིག
བྱ་ར།
ནང་དུ་དང་ གཞན་གྱི་
བསྟན་པ་ལ |
ནོར་སོགས་
སྒོ་སོགས དབུགས་སོགས
ལྕགས་ཀྱུ་
སོགས
འོག་མས
གོང་དུ་
བྱ་བའི་ཡུལ་ལམ་ལས།
མ་འོངས་པ་
གཞུག་བྱ་
དཕྲོག་བྱ་
དབྱེ་བྱ། དབྱུང་བྱ
དགུག་བྱ་
གདེག་བྱ་
བྱེད་པ་
ད་ལྟར་པ།
འཇུག་བྱེད | འཕྲོག་བྱེད་ འབྱེན་བྱེད འབྱིན་བྱེད འགུགས་བྱེད| འདེགས་བྱེད
བྱས་ཟིན་ འདས་པ།
བཅུག་ཟིན|
ཕྲོག་ཟིན | ཕྱེས་ཟིན
ཕྱུང་ཟིན | འགུགས་ཟིནབཏེགས་ཟིན
སྐུལ་ཚིག་
མ་འོངས་པ་
ཆུག་ཅིག ། ཕྱོགས་ཤིག
ཕྱེ་ཞིག །
ཕྱུངས་ཤིག
ཁུག་ཅིག ། ཐེགས་ཤིག
ས་བོན་སོགས། མིང་སོགས | མཚོན་སོགས།
གདམས་ངག | བྱིན་དང་སྨྲ
སོགས སོགས
གདུགས་དང། ཤིང་དང
གུར་སོགས་སྲོལ་སོགས་
གདབ་བྱ་
གདགས་བྱུ
དབུག་བྱ་
དབོག་བྱ
དབབ་བྱ
དབུབ་བྱ་
གཟུགས་བྱ་
འདིབས་བྱེད།
འདོགས་བྱེད། འཇིགས་བྱེད
འབོགས་བྱེད | འབེབས་བྱེད། འབུབས་བྱེད { འཛུགས་བྱེད
བཏབ་ཟིན| བཏགས་ཟིན
ཐོབ་ཅིག ཐོགས་ཤིག །
ཕུག་ཟིན་ ཕོག་ཟིན། ཕབ་ཟིན་ །
ཕུག་ཅིག ། ཕོག་ཅིག ། ཕོབ་ཅིག
ཕུབ་ཟིན
ཕུབས་ཤིག
བཙུགས་ཟིན།
ཚུགས་ཤིག
124



གཉིས་པ་མཐར་དཔྱད་པ་ལ། འགྲེལ་བྱེད་སྔ་མ་ཕལ་ཆེར་གྱིས། སྔ་མ་སྔོན་འཇུག་ལྔ་
བཞིན་སྦྱར་ཞེས་པའི་དོན། སྔོན་འཇུག་ལྟར་རྗེས་འཇུག་ཕོ་ཡིག་ཀྱང་དུས་འདས་པ་
དང་གཞན་བསྒྲུབ་པའི་ཕྱིར་དུ་འཇུག་པ་དང་། དེ་བཞིན་དུ་རྗེས་འཇུག་མ་ནིང་གིས་
བདག་གཞན་གཉིས་དང་ད་ལྟར་བ་དང་། མོ་ཡིག་གིས་བདག་དང་ད་ལྟར་བ་དང་མ་
འོངས་པ་ལ་འཇུག་པ་སོགས། ཕོ་ནི་འདས་དང་གཞན་བསྒྲུབ་ཕྱིར་ཞེས་སོགས་ཇི་ལྟ་བ་
བཞིན་དུ་འཇུག་ཚུལ་མཚུངས་པར་འདོད་མོད། དེ་ནི་མི་འཐད་དེ། ཕོ་ནི་འདས་
དང་གཞན་བསྒྲུབ་ ཕྱིར་ ཞེས་ སོགས་ ནི། སྔོན་འཇུག་གི་ཚུལ་ལ། གང་ལ་འཇུག་
གང་གིས་འཇུག། ཇི་ལྟར་འཇུག ཅིའི་ཕྱིར་འཇུག་པའི་ས་བཅད་བཞི་ཡོད་པས་བཞི་
པ་ཅིའི་ཕྱིར་འཇུག་པ་བཤད་པའི་སྐབས་ཡིན་ཞིང༌། སྔ་མ་སྔོན་འཇུག་ལྔ་བཞིན་སྦྱར་
ཞེས་པ་ནི་རྗེས་འཇུག་ལ་ཡང་གོང་སྨོས་ལྟར་ས་བཅད་བཞི་ཡོད་པའི་ནང་ནས་ས་བཅད་
གསུམ་པ་ཇི་ལྟར་འཇུག་པ་བཤད་པའི་སྐབས་ཡིན་པས་སྐབས་དོན་མ་འབྲེལ་བའི་སྐྱོན་
ཡོད་པའི་ཕྱིར། འོ་ན་དེའི་དོན་གང་ཞེ་ན་སྤྱིར་བརྗོད་བྱ་སྟོན་སྐབས་སྔོན་འཇུག་ལས་
རྗེས་འཇུག་གི་ནུས་པ་གཙོ་ཆེ་བས་ནི་མ་ཡིན་ནོ་ཞེས་པ་ནི་འདིར་ཤེས་པར་བྱ་བའི་གནད་
དམ་པ་ཡིན་ཞིང་། ཁྱད་ པར་དུ་རྗེས་འཇུག་རྣམས་སྔོན་འཇུག་ལ་ལྟོས་ནས་ བདག་
གཞན་དང་དུས་གསུམ་ཅི་རིགས་པ་སྟོན་པར་འགྱུར་བ་དང་། དེ་བཞིན་དུ་མིང་མཐའི་
ཕྱི་མ་འདྲེན་པའི་ཚེ་ནའང་ཕྱི་མའི་བརྗོད་བྱ་ཅི་རིགས་ལ་ལྟོས་པར་འགྱུར་བའི་ ཕྱིར།
དེས་ན་རྗེས་འཇུག་རྣམས་བརྗོད་བྱ་སྟོན་པ་ལ་རང་དབང་མི་བཙན་པར་སྔོན་འཇུག་དང་
མིང་མཐའ་ལ་ལྟོས་ནས་འགྱུར་འགྲོའོ་ཞེས་སྟོན་པའི་ཆེད་དུ། རྩ་བར། སྔ་མ་གང་
ལྟར་འགྱུར་བ་དང་། །ཕྱི་མ་གང་ལྟར་འགྱུར་བའོ། ། ཞེས་འགྱུར་ཞེས་པའི་ཚིག་ལན་
གཉིས་སྨོས་པའི་ཚིག་གི་ནུས་པས་ལེགས་པར་ཐོན་ནོ། །དམིགས་བསལ་སྔོན་འཇུག་ལས་
རྗེས་འཇུག་གི་ནུས་པ་གཙོ་བ། དཔེར་ན་བུམ་པ་ཆུས་བཀང་ལྟ་བུ་སྔོན་འཇུག་གི་དབང་
གིས་འདས་ཚིག་ཏུ་གྲུབ་ཅིང་ཐུགས་དམ་བསྐངས་ལྟ་བུ་ས་ཡི་ཡང་འཇུག་གི་དབང་གིས་
འདས་ཚིག་ཏུ་གྲུབ་པ་ལྟ་བུ་ཡིན་པའི་ཕྱིར། དེས་ན་ས་ཡིག་གི་རྗེས་འཇུག་དང་ས་ད་
གཉིས་ཀྱི་ཡང་འཇུག་གིས་འདས་པ་སྟོན་པ་དཔེར་ན། བྱས། གྲགས། ཟིནད།
ཚརད། ། བསལད་ལྟ་བུ་དང་། འ་ཡིག་གིས་མ་འོངས་པའི་ཁྱད་པར་ཙམ་སྟོན་པ་མ་
125



འགྲོའ་ཞིག་མ་འཕྱུའ་ཞིག་ལྟ་བུ་འགའ་ཙམ་མ་གཏོགས་རྗེས་འཇུག་གཞན་རྣམས་རང་
སྟོབས་ཀྱིས་ གང་ ཡང་སྟོན་མི་ནུས་པའི་ཕྱིར་རོ། ། གཞན་ཡང་། ཕོ་ནི་འདས་དང་
གཞན་བསྒྲུབ་ཕྱིར། ། ཞེས་པ་ལྟར་རྗེས་འཇུག་གི་ཕོ་ཡིག་ག་བ་ད་ས་རྣམས་ཀྱང་དུས་
འདས་པ་དང་གཞན་བསྒྲུབ་པའི་ཕྱིར་འཇུག་པར་འདོད་པ་དག་ཀྱང་མི་འཐད་དེ། ས་
ཡིག་གི་མཐའ་རྟེན་ཅན་གྱི་གཞན་བསྒྲུབ་པའི་དཔེར་དཔེར་བརྗོད་དུ། གདམས་བྱའི་
མིང་། གཟུགས་བྱའི་རྒྱལ་མཚན་ལྟ་བུ་དམིགས་བསལ་ཅན་ཁ་ཤས་མ་གཏོགས་དཔེར་
བརྗོད་གཞན་རྙེད་དཀའ་བའི་ཕྱིར། ཁ་ཅིག་གིས་འདི་ལ། རྟོགས་བྱ། ཤེས་བྱ།
བརྟས་བྱ་སོགས་བཀོད་པ་ཡང་མི་འཐད་དེ། དེ་དག་མིང་རྐྱང་ཡིན་པས་སྐབས་འདིའི་
དཔེར་བརྗོད་དུ་མི་རིགས་པའི་ཕྱིར། །
གསུམ་ པ་རང་ ལུགས་ གཞུག་ པ་ལ། མཁས་ པ་གང་གི་རྗེས་ སུ་ འབྲངས་ཚུལ།
ཡིག་གཟུགས་མི་འདྲ་བ་ ཐོབ་ཚུལ། ཡང་འཇུག་བྱེ་བྲག་ཏུ་བཤད་པའོ། ། དང་པོ་ནི།
སྤྱིར་མཁས་པ་དེ་དག་གིས་རྗེས་འཇུག་ལ་ཕོ་མོ་མ་ནིང་གསུམ་དུ་ཕྱེ་བའི་རྒྱུ་མཚན་གོང་དུ་
བཤད་པ་ལྟར་ཁོང་དུ་ཆུད་པར་བྱས་ནས་རྒྱུ་མཚན་དེ་དག་གི་སྒོ་ནས་གང་ཁས་བླངས་
ཀྱང་མི་རུང་བ་མེད་མོད། འོན་ཀྱང་སི་ཏུ་པཎ་ཆེན་བསྟན་པའི་ཉིན་བྱེད་གཙུག་ལག་
ཆོས་ཀྱི་སྣང་བ་ནི་གནས་ལྔ་རིག་པའི་པཎྜི་ཏ་ཆེན་པོར་སོང་གཤིས་དེའི་གསུང་བཤད་
རྣམས་ཀྱང་བརྗོད་བྱ་བརླིང་ཞིང་རྗོད་བྱེད་སྒྲ་དག་པ་དང་། རྒྱུན་གྱིས་སྡུད་པ་ཤ་སྟག་
ཏུ་སྣང་ཞིང་། ཁྱད་པར་དུ་སུམ་རྟགས་ཀྱི་བཤད་པ་འདིར་སྒྲ་གཞུང་དང་བསྟུན་ཏེ་
འགྲེལ་བྱེད་སྔ་མ་རྣམས་ཀྱི་དགོངས་པ་ལུང་རིགས་ཀྱིས་སུན་ཕྱུང་བར་བྱས་ཏེ་དཀའ་ས་ལ་
རྒྱས་བཤད་མཛད་འདུག་པས་ཡིད་ཀྱི་བརྟན་པ་འཕྲོག་སྟེ་རེ་ཞིག་དེའི་བཞེད་པ་ལྟར་
འདོད་ དོ། ། གཉིས་པ། ཡི་ གེ་ ཇི་ ལྟར་ ཐོབ་ པའི་ ཚུལ་ ནི། བསྒྲུབ། བསྒྲུབས།
སྒྲུབ། འགྲུབ། གྲུབ། ལྟ་བུ་རྣམས་ཡུལ་གང་ལ་དུས་ནམ་གྱི་ཚེ་ཅི་ལྟར་འཐོབ་ཅེ་ན།
དང་པོ་ནི། བསྒྲུབ་བྱ་ཞེས་པ་ལྟ་བུ་བྱ་ཚིག་དང༌། བསྒྲུབ་པའི་ཆེད་ལྟ་བུ་དགོས་ཆེད་
དང་། གཉིས་ པ་ ནི། བསྒྲུབས་ ཟིན་ ལྟ་ བུ་ དུས་ འདས་ པ་དང་། གསུམ་པ་ནི།
སྒྲུབ་པར་བྱེད་པ་ལྟ་བུ་བྱེད་ཚིག་དང་སྒྲུབ་བཞིན་པ་ལྟ་བུ་ད་ལྟར་བ་དང༌། བཞི་བ་ནི་
འགྲུབ་པར་འགྱུར་ལྟ་བུ་མ་འོངས་པ་དང་། ལྔ་བ་ནི་གྲུབ་སོང་ལྟ་བུ་འདས་པ་ལ་འཇུག་
126



པ་སོགས་ལ་འཁྲུལ་གཞི་མེད་མོད། འོན་ཀྱང་ཞིབ་ཏུ་ཤེས་པར་འདོད་ན། བྱེད་པ་བོ་
གཞན་དང་དངོས་སུ་མ་འབྲེལ་བ་ཡིན་ན། འགྲུབ། འགག་ འགྱུར། འདུ་་་
སོགས་ ཐོབ་ ཅིང་། བྱེད་ པ་ བོ་ གཞན་ དང་ དངོས་ སུ་ འབྲེལ་ བ་ ཡིན་ ན། བསྒྲུབ།
དགག བསྒྱུར། བསྡུ་ལྟ་བུ་སྡེབ་སྦྱོར་གཞན་ཐོབ་པའི་ཚུལ་ཡང་ཤེས་པར་བྱའོ། །
འདིར་བྱེད་པ་བོ་གཞན་དང་དངོས་སུ་འབྲེལ་མ་འབྲེལ་ཞེས་སྨོས་པ་ནི། ལས་གང་ཞིག་
བྱེད་པ་བོ་གཞན་གྱིས་དངོས་སུ་སྒྲུབ་པར་བྱེད་པ་དཔེར་ན་གསེར་འགྱུར་རྩི་ཡིས་ལྕགས་
གསེར་ དུ་ བསྒྱུར་ བ་ ལྟ་ བུ་ སྟེ། འདི་ ལ་ བསྒྱུར་ བར་ བྱ། བསྒྱུར་ བའི་ ཆེད་ དང་།
འཁོར་བསྒྱུར་ལྟ་བུ་ཆོས་རང་གི་ངོ་བོར་གྲུབ་པའི་མིང་ལྟ་བུ་བས་འཕུལ་བའི་ས་མགོ་ཅན་
དང་། སྒྱུར་བར་བྱེད། སྒྱུར་བཞིན་པ། བསྒྱུརད་ཟིན། སྒྱུར་པར་འགྱུར་ལྟ་བུ་ས་
མགོ་ཅན་ཐོབ་ལ། ལས་གང་ཞིག་བྱེད་པ་པོ་གཞན་དངོས་སུ་མེད་པར་རང་གིས་ངང་
གིས་འགྲུབ་པར་སྣང་བ་ལྟ་བུ་དཔེར་ན་སྐྱེས་བུ་ཞིག་གི་མདུན་དུ་ལྕགས་གོང་གློ་བུར་དུ་
རང་དགུར་གསེར་དུ་གྱུར་པའི་ཚེ་གསེར་དུ་འགྱུར་བྱའི་ལྕགས། གྱུརད་ཟིན། འགྱུར་
བཞིན་པ། འགྱུར་བར་འགྱུར་ལྟ་བུ་ས་མགོ་མི་ཐོབ་ཅིང་། དེ་བཞིན་དུ་སྐྱེས་བུའི་རྩོལ་
པ་ལ་དངོས་སུ་ལྟོས་པ་རྒྱས་བཤད་ལས་མདོར་བསྟན་དུ་བསྡུ་བའི་ཚེ། བསྡུ་བར་བྱ།
བསྡུ་བའི་ཆེད། བསྡུ་བའི་ངོ་བོ་མིང་རྐྱང་དང་། སྡུད་པར་བྱེད། ། སྡུད་བཞིན་པ།
སྡུད་འགྱུར། བསྡུས་ཟིན་ལྟ་བུ་ས་མགོ་ཅན་དང་། བྱེད་པ་བོ་དངོས་སུ་མེད་པར་རང་
བཞིན་གྱིས་འདུ་བ་བུང་བ་ཚང་ལ་འདུ་བའི་ཚེ་བུང་བའི་འདུ་བར་བྱ་བའི་གནས། བུང་
བ་འདུ་བར་བྱེད། བུང་བ་འདུས་སོང་ལྟ་བུ་ཡིག་གཟུགས་གཞན་ཐོབ་པས་དེས་མཚོན་
གཞན་རྣམས་རྒྱ་ཆེར་སྤེལ་ཏེ་ཤེས་པར་བྱའོ། །ཡང་བྱེད་པ་བོ་གཞན་དང་དངོས་སུ་་
འབྲེལ་ཡང་ཐོར་བུ་ཕྱོགས་གཅིག་ཏུ་སྡུད་པའི་ཚེ། བཏུ་བྱ། སྡུད་བྱེད་བཏུས་ཟིན་ལྟ་
བུ་ཡིག་གཟུགས་གཞན་དང་སྐབས་འགར་ཤིང་ལྟ་བུ་ལ་མཚོན་ན། འཐུ་མཁན། འཐུ་
བྱེད་ལྟ་བུ་ཡང་ཐོབ་པས་ཞིབ་ཏུ་ཤེས་པར་བྱ་བ་མང་ཡང་ཉེར་མཁོ་འགའ་ཞིག་རེའུ་མིག་
ཏུ་དགོད་པར་བྱ་ཞིང་མཐའ་དག་ཡི་གེར་བྲིར་མི་ལང་བས་རིག་པས་རྗེས་སུ་དཔག་པར་
བྱའོ། །( )
གསུམ་ པ་ ཡང་ འཇུག་ བྱེ་བྲག་ ཏུ་ བཤད་ པ་ ལ། ཡང་ འཇུག་ བཤད་ པ་ དང་།
127



མིང་མཐའ་འདྲེན་ཚུལ་གཉིས། དང་པོ་ནི། ས་ཡིག་གི་ཡང་འཇུག་དུས་འདས་པ་
སྟོན་པ་དཔེར་ན། བསྒྲིགས། བསྒོམས་གྲགས་སོགས་མཐའ་ཡས་ཤིང༌། སྐུལ་ཚིག་
ལ་འཇུག་པ་དཔེར་ན། ཡི་གེ་ཀློགས་ཤིག མེ་ལ་སྲེགས་ཤིག རྒྱལ་མཚན་ཚུགས་
ཤིག བྱིན་གྱིས་རློབས་ཤིག་སོགས་དང་། སྐུལ་ཚིག་ལ་སྔོན་འཇུག་མི་ཐོབ་པས་བསྟོད་
ཅིག དཔྱོད་ཅིག དགོངས་ཤིག བཞེངས་ཤིག་ལྟ་བུ་རྣམས་མིང་རྐྱང་ཡིན་པས་
འཁྲུལ་གཞི་མེད་དོ། །བདག་གམ་བྱེད་པ་ལ་འཇུག་པ། འགུགས་བྱེད། འགེངས་
བྱེད། འདེགས་ བྱེད། འདོགས་ བྱེད། འདེབས་ བྱེད། ཁྱིམ་ འབུབས་ བྱེད།
ཆར་འབེབས་བྱེད་སོགས་དང་། གཞན་ནམ་བྱ་བའི་ཡུལ་ལ་འཇུག་པ། གདགས་བྱ།
བསྡིགས་བྱ། གདམས་བྱ། སྤུངས་བྱ་ལྟ་བུ་ཉུང་ཤོས་ལས་མེད་དམ་སྙམ། ད་ལྟར་
བ་ལ་འཇུག་ པ། འདོགས་བཞིན་པ། འདེགས་བཞིན་པ། འདོམས་ བཞིན་པ་་་
སོགས་དང་། མ་འོངས་པ་ལ་འཇུག་པ། འདོམས་པར་འགྱུར། འབྱོངས་པར་
འགྱུར་སོགས་ལྟ་བུ་དང༌། ད་ཡིག་གི་ཡང་འཇུག་ནི། བ་འཕུལ་ཅན་གྱི་འདས་ཚིག་གི་
སྐབས་ སུ་ ན་ ར་ ལ་ གསུམ་ གྱི་ རྗེས་ སུ་ ཕལ་ ཆེར་ ད་ དྲག་ ཐོབ་ པས་ ཁྱབ་ པ་ ཡོད་ པས།
དཔེར་ན། བསྟནད། བཀརད། བཅལད། བརྒྱནད༑ བསྟརད། བསལད་
སོགས་ཤིན་ཏུ་མང་ཞིང༌། སྔོན་འཇུག་མེད་པའི་འདས་ཚིག་ལ་འཇུག་པ་ཡང་དཔེར་ན།
ཟིནད། ཐརད། སྩལད། ཕྱིནད། ཚརད། སྤྲུལད་སོགས་དང་། སྐུལ་ཚིག་
ལ་འཇུག་པ། ཉོནད་ཅིག སོལད་ཅིག སྐུརད་ཅིག་སོགས་དང་། བདག་གམ་
བྱེད་པ་ལ་འཇུག་པ། དཔེར་ན། བསྟུནད་བྱེད། འཛེརད་བྱེད། གསོལད་བྱེད།
འཕེནད་བྱེད། འཐོརད་བྱེད། བཀོལད་བྱེད་ལྟ་བུ་སྔོན་འཇུག་ཅན་དང་། སྔོན་
འཇུག་མེད་པ། སྟོནད་བྱེད། སྐུརད་བྱེད། སེལད་བྱེད། ཉནད་བྱེད། རོལད་
བྱེད་སོགས་དང་། གཞན་ནམ་བྱ་བའི་ཡུལ་འཇུག་པ་ནི་མ་མཐོང་ངོ༌། ། དེའི་ཕྱིར།
བརྒྱན་ནོ། །བསྒྱུར་རོ། །བརྒལ་ལོ་ལྟ་བུ་ནི། བརྒྱན་པར་བྱའོ། །བསྒྱུར་བར་བྱའོ། །
བརྒལ་བར་བྱའོ་ཞེས་པའི་བྱ་ཚིག་གི་ཚིག་སྣ་བསྡུས་ཙམ་ཡིན་པས་ཏོ་ཡིག་མི་ཐོབ་ཅིང་།
རྒྱན་གྱིས་བརྒྱན་ཏོ། །ཆོས་བསྒྱུར་ཏོ། །ཆུ་བརྒལ་ཏོ་ལྟ་བུ་ནི་བྱ་བ་བྱས་ཟིན་འདས་པའི་
ཚིག་ཡིན་པའི་རྒྱུ་མཚན་གྱིས་ད་དྲག་ཐོབ་པའི་ཁྱད་པར་ཤེས་དགོས་སོ། །ད་ལྟར་བ་ལ་
128



འཇུག་པ་དཔེར་ན། འཛིནད་བཞིན་པ། འཐོརད་བཞིན་པ། གསོལད་བཞིན་པ་
སོགས་སྔར་བཤད་པའི་བྱེད་པ་ལ་འཇུག་པའི་དཔེར་བརྗོད་ཐམས་ཅད་འདི་ལ་སྦྱར་རུང་
ངོ༌། ། མ་འོངས་པ་ལ་འཇུག་ པ་དཔེར་ན། དཀོནད་པར་འགྱུར། མཁྱེནད་པར་་
འགྱུར། ཕྱིནད་པར་འགྱུར་ཞེས་སི་ཏུ་པཎ་ཆེན་གྱི་འགྲེལ་པར་བྱུང་ཡང་མིང་རྐྱང་ལྟ་བུ་
འདུག་པས་སྐབས་འདིའི་དཔེར་བརྗོད་དུ་རུང་མི་རུང་བརྟག་པར་བྱའོ། །གཉིས་པ་མིང་
མཐའ་འདྲེན་ཚུལ་ནི། རྗེས་འཇུག་ཕོ་ཡིག་གིས་མིང་གཞི་ཕོ་ཡིག་དྲངས་པ་དཔེར་ན།
དཔྱིད་ཀ སྟོནད་ཀ ཁྱབ་པ། ཁྱབ་ཅིང་། ཤེས་པ། གཤིས་ཀ ཅིག་ཅར།
གཅིག་པུ་སོགས་དང་། རྗེས་འཇུག་མོ་ཡིག་གིས་མིང་གཞི་མོ་ཡིག་དྲངས་པ་དཔེར་ན།
སྙིང་ག འབྱུང་བ། གསུམ་ག འཇམ་ཞིང༌། དགའ་བ། དགའ་ཞིང་སོགས་
དང་། རྗེས་འཇུག་མ་ནིང་གིས་ མིང་ གཞི་མ་ནིང་དྲངས་པ་དཔེར་ན། དགུན་ཁ།
དབྱར་ཁ། གསལ་ཁ་ལྟ་བུ་དང༌། དེ་རྣམས་གཙོ་ཆེ་བ་ལ་དགོངས་པ་ཡིན་གྱི། རྩ་
བར། དེ་ཉིད་རང་གི་སྒྲ་མཐུན་པའི། །ཞེས་པ་ལྟར་བརྗོད་བདེ་བའི་དབང་གིས་འདྲེན་
ཚུལ་གཞན་ཡང་ཡོད་པར་མངོན་ཏེ། དཔེར་ན། རྗེས་འཇུག་མ་ནིང་གིས་མིང་གཞི་
མོ་ཡིག་དྲངས་པ། ཉི་མ་ཤར་བ་གསལ་བ་སོགས་ལྟ་བུ་དང་། རྗེས་འཇུག་མོ་ཡིག་གིས་
མིང་གཞི་ཕོ་དྲངས་པ། དམ་པ། ་ རིམ་པ་ལ་སོགས་པ་ནི་བརྗོད་བདེ་བའི་དབང་གིས་
དང༌། རྐང་བ། ཁང་བ། སྟོང་བ་ལྟ་བུ་ནི་དམིགས་བསལ་ཟེར་བ་དང་། གཞན་
ཡང་སྟོད་ཀོར། པད་ཀོར་ལྟ་བུ་སྐོར་བའི་དོན་ཡིན་ཡང་དེ་ལས་མགོ་དོར་བ་ནི་རྗེས་
འཇུག་ད་ཡིག་དེ་རྗེས་འཇུག་གི་ཕོ་ཡིག་ཡིན་པའི་རྒྱུ་མཚན་གྱིས་ས་མགོ་མ་ཡིག་ཕྱིས་པ་
ཡིན་ཟེར་མོད། འོན་ཀྱང་ཐབས་ཅིག་ལན་ཅིག་ལྟ་བུའི་ཅིག་སྒྲ་དེ་གྲངས་ཀྱི་གཅིག་ཡིན་
ཡང་ག་འཕུལ་མེད་པ་དང་། ཡུངས་ཀར་ཞེས་པའང་དཀར་ནག་གི་ཟླས་དྲངས་པའི་
དཀར་པོ་ཡིན་ཡང་ད་འཕུལ་སྤངས་པ་དང་། ཡང་སྙིང་ཁམ་ཆེན་པོ། ལམ་ཆེན་པོ་
ཞེས་བརྗོད་བཞིན་དུ་ལམ་རིམ་ཆེན་མོ། སྨོན་ལམ་ཆེན་མོ་ཞེས་འབོད་པ་ནི་རྒྱུ་མཚན་
གཞན་དགོད་རྒྱུ་ཡོད་ན་ལེགས་ཤིང་མེད་ན་བོད་སྐད་རང་ལ་ཡིད་རྟོན་དཀའོ་སྙམ་དུ་
བདག་དོགས་སོ། ། བཞི་བ་ཡི་གེ་འབྲི་བའི་ཚུལ་ལ་སྦྱོར་དངོས་རྗེས་གསུམ་ལས། དང་
པོ་ནི། མཐེབ་མཛུབ་གཉིས་ཐབས་ཤེས་གཉིས་སུ་དམིགས་ཏེ་ཡིག་འབྲུ་རྣམས་བདེ་
129



བར་གཤེགས་པའི་སྤྲུལ་སྐུ་བྱོན་པར་བསམ་ལ། མ་བུའི་དཔེ་རྣམས་མགོ་མཇུག་འཛོལ་
བ་དང་གདན་ཁ་དངས་བསྒྲེ་བོར་འཇོག་པ་སོགས་མ་གུས་པ་སྤངས་ཏེ་མིག་མ་གཡེང་བར་
བསམ་པ་བཟང་པོས་བསྒྲིམས་ཏེ་བྲི་བར་བྱ་ཞིང༌། སྤྱིར་རྩ་བ་མཚལ་གྱིས་འདྲི་བ་དང་
སྐབས་འགར་མཚན་དང་ཡིག་མགོའང་མཚལ་གྱིས་འདྲི་སྲོལ་ཡོད། ཤོག་བུའི་འདབ་ཁ་
ཀུན་ཡངས་ཤིང་ཁ་ཐིག་གཞུང་ཐིག་གཡོ་མེད་མཚམས་རན་པ་དང་ཤད་བར་ཡངས་ཤིང་
ཚེག་བར་དོག་པ་སོགས་མིག་སྔར་གང་མཛེས་བྲི་བར་བྱའོ། །གཉིས་པ་དངོས་གཞི་འདྲི་
བའི་ཚེ་ཆད་ལྷག་མ་ཤོར་བ་དང་འཕུལ་དང་འཇུག་རྣམས་མ་ནོར་བ་གལ་ཆེ་སྟེ། དཔེར་
ན། སྐྱིལ་ཀྲུང་། མྱི་རྒོལ་ལ་དས་འཕུལ་མ་དག ཕྱག་དར། གད་དར། སྒྲ་སྙན།
སྐྲ་ཤད། ལག་དར། གད་མོ། ངལ་སོ་སོགས་ལ་བས་འཕུལ་དོར། ཕྲ་མ། ཕྲ་མོ།
ཕྱུག་པོ། ཕྲག་པ། . ཁོན་འཛིན། སྐུ་ཁམས། མཇིང་བ་སོགས་ལ་འ་འཕུལ་སྤོང་།
སྒོ་ང་། སླ་ང་། ལྷ་ང་ལྟ་བུར་ང་མཐའ་དབྱི། སྲི་ཞུ། ཡི་རངས། ཡི་ཆད་ལ་ད་
མཐའ་མི་སྦྱོར། ལུ་གུ་རྒྱུད་ལ་ག་མཐའ་མེད། ཉམ་པ། ཉམ་ཐག ཉམ་ཆུང་།
སྙོམ་ལས། སྤང་གཤོང་། རྩིག་རྨང་། ལྟ་སྒོམ། འཇལ་རྒྱུའི་འདོམ། སྐས་ཀྱི་
གདང་། འཇིགས་པའི་སྐྲག འགྲོས་ཀྱི་གོམ་ སོགས་ལ་ས་ཡིག་གི་མཐའ་རྟེན་སྤོང་།
རྫོང་གཞིས། གཞིས་ཀ བྱ་འདབས། སྟོད་གཡོགས། ལྟོགས་སྙོམས། བཀྲེས་
འགྲངས་སོགས་མང་པོ་ཞིག་ལ་ས་མཐའ་མེད་ན་ནོར། མངོན་སུམ་ཉིས་སྦྲེལ་ལྟ་བུར་
གས་འཕུལ་དོར། མཉམ་གཞག གཅོམ་སྐྱུངས། བསྙུན་གདངས། གནག་རྫི།
མིག་ གཡོར། གཤོལ་ མདའ། གཤོག་ རྩལ་ སོགས་ ལ་ ག་ ཡིག་ གིས་ འཕུལ་ དགོས།
མཉམ་པོར་བཤིབས། སྐྱོ་ནས་བཤུམས། བལ་བསེད་སོགས་ལ་བ་ཡིག་གིས་འཕུལ།
དགོས་པའི་འཁོས། ཕན་ཚུན་འཛིངས་འ་ཡིག་གི་འཕུལ་ཅན་ནོ། །འདམ་ང་ཅན་ནི།
བདེར་གཤེགས་དང་བདེ་གཤེགས། མིག་བགྲད་དང་མིག་བསྒྲད། དངངས་སྐྲག་
དང་སྔགས་སྐྲག ངོགས་དང་དངོགས། སྙན་དག་དང་སྙན་དངགས། རོ་མངར་
དང་རོ་དངར། གཉམས་དང་བལྟམས། ཕུར་དང་འཕུར། སར་བ་དང་གསར་བ།
སྔོ་བསངས་དང་སྔོ་སངས། རིགས་བསྒྲེ་དང་རིགས་སྒྲེ། རྒྱལ་མཚན་བསྒྲེང་དང་སྦྲེང་།
ཐུར་དུ་བསྒྲིལ་དང་འགྲེལ་དང་འདྲི་ལ་གསུམ་ག་བྲིས་པ་མཐོང་། ཁེ་སྤོགས་དང་ཁེ་བོག་
130



ཀྱང་དཔེ་མང་པོར་འབྱུང་། དབའ་རླབས་དང་རྦ་རླབས་ཀྱང་སྣང་། སྐད་ཅིག་དང་
སྐ་ཅིག འཕྲེང་བ་དང་ཕྲེང་བ། འཕྲིན་ལས་དང་ཕྲིན་ལས་སོགས་གང་ཐོབ་ཀྱང་རུང་
ངོ་ཞེས་མཁས་པ་རྣམས་ཀྱིས་བཞེད་དོ། ། ང་ཡིག་མ་གཏོགས་ཤད་ཀྱི་གོང་དུ་ཕྱི་ཚེག་དོར།
ཐིག་མགོར་ཡི་གེ་གསུམ་མན་ཆད་བབས་པའི་ཚེ་རིན་ཆེན་སྤུངས་ཤད་བྱ། གྲངས་སུ་
བགྲངས་པའི་མིང་གི་མཚམས་སུ་ཆིག་ ཤད་ཐོབ། ས་དང་ཆུ་དང་མེ་དང་རླུང་དང་།
སྡུག་བསྔལ་དང་ཀུན་འབྱུང་ཞེས་པ་ལྟ་བུའི་དོན་ཉུང་དང་དོན་འབྲིང་གི་མཚམས་སུ་ཤད་
སྤངས་ཞེས་ཀྱང་ཟེར། སྡེ་ཚན་རྫོགས་མཚམས་དང་རྣ་རུའམ་གནའ་རུ་ཅན་གྱི་མཐར་
ཉིས་ཤད། ཡང་འདི་ཉའོ་འདི་ནི་ཤའོ་ཞེས་པ་ལྟ་བུ་དོན་ཉུང་དུ་རྫོགས་པའི་མཐར་ཆིག་
ཤད་བྱ་ཡང་ཟེར། ག་ཡིག་གི་མཐར་ཆིག་ཤད་དང་། ལེ་ཚན་རྫོགས་མཚམས་སུ་བཞི་
ཤད་ཐོབ་པོ། །གསུམ་པ་རྗེས་ཀྱི་བྱ་བ་ནི། བསམ་པ་བཟང་པོས་ཡི་གེ་ལེགས་པར་བྲིས་
པ་ནི། དབུ་མཐའ་ལས། ཡི་གེ་འདྲི་མཆོད་སྦྱིན་པ་དང་། །ཉན་དང་ཀློག་དང་ལེན་
པ་དང་། ། འཆད་དང་ཁ་ཐོན་བྱེད་པ་དང༌། ། དེ་སེམས་པ་དང་བསྒོམ་པ་སྟེ། །ཞེས་
གསུངས་པ་ལྟར་ཆོས་སྤྱོད་བཅུ་ཡི་གྲངས་སུ་འགྲོ་ཞིང་། མདོ་སྡུད་པ་ལས། བདེ་བར་
གཤེགས་ཀྱི་ཡུམ་འདི་གླེགས་བམ་ལ་བྲིས་ཏེ། ། འཆང་ཞིང་མེ་ཏོག་བྱུག་པས་བསྟི་སྟོང་
བྱེད་གྱུར་ན། །མཆོད་རྟེན་བྱས་མཆོད་བསོད་ནམས་དེས་ནི་ཆར་མི་ཕོད། །ཅེས་སོགས་
གསུངས་ པ་ ལྟར་ དམ་ ཆོས་ བྲིས་ པའི་ ཕན་ ཡོན་ མཐའ་ ཡས་ སོ། ། དེ་ཅིའི་ཕྱིར་ཞེ་ན།
འགྲོ་བའི་བདེ་སྐྱིད་མ་ལུས་པ་རྒྱལ་བའི་བསྟན་པ་ལ་རག་ལས་ཤིང་། བསྟན་པ་ཡང་
བསྟན་འཛིན་གྱི་སྐྱེས་བུ་ལ་རག་ལས། བསྟན་འཛིན་གྱི་སྐྱེས་བུའང་རྒྱལ་བའི་གསུང་
རབ་ལ་ཐོས་བསམ་བསྒོམ་གསུམ་བྱས་པ་ལས་བྱུང་ཞིང་། ཐོས་སོགས་ཀྱི་ཡོན་ཏན་དེ་
རྣམས་ཀྱང་ཡི་གེའི་ཕྱི་མོ་རྣམ་པར་དག་པ་ལས་བྱུང་བ་ཡིན་པའི་ཕྱིར་བསྟན་འགྲོ་གཉིས་
ཀའི་རྩ་ལག་ཏུ་གྱུར་པ་འདི་ལྟ་བུ་ལ་བསོད་ནམས་གང་གིས་ཀྱང་བསྐྲུན་པར་མི་ནུས་པའི་
ཕྱིར་རོ། །སྨྲས་པ། འགལ་བའི་གཟུགས་ཅན།འཆི་མེད་གྲོང་ནས་ངལ་བས་མ་ཕབ་ཅིང་། །
དབང་ཕྱུག་རལ་བའི་ཀློང་དུའང་མ་འཁོར་ལ༑ ། ཛ་ཧུས་མ་བསྐྱུགས་ལེགས་བཤད་གངྒཱ་
འདིས། ། སྐལ་ལྡན་གཏི་མུག་ཚང་ཚིང་སྲེག་ལ་ལྟོས། །ཆོས་དཔེ།འདི་དོན་རྣམ་པར་འབྱེད་
ལ་བློ་ཆུང་དག། དམུས་ལོང་རིན་ཆེན་འཕན་ཟེལ་རྟོག་དང་མཚུངས། །དྲན་དབང་
131



རྣམ་དཔྱོད་ཡངས་དང་ཕྲད་གྱུར་ཚེ། །མགུ་བ་སྐྱེད་བྱེད་སྐྱེས་ཀྱི་རྗེས་སུ་འགྲོ། ། ཡག་ལག་
གཉིས་གཟུགས། །དོན་ལ་མ་ཁེལ་གཞན་གྱི་ཟེར་གྲོས་ཙམ། །རྗེས་ཟློས་ཕྱེད་པས་མི་ཚེ་ཟད་
གྱུར་གང་། ། ལེགས་བཤད་བཅུད་བསྡུས་བདུད་རྩི་འདི་ སྟེན་ཅིག། བློ་གྲོས་ སྟོབས་་
ཉམས་རྒས་པའི་རོ་ཙར་འགྱུར། །སྲིད་མིན་གྱི་དཔེ། ཞོད་ཆར་ལས་བྱུང་ཚ་བའི་རེག་བྱ་
དང་། །རྟ་བདུན་ཅན་ལས་འཛག་པའི་ཆབ་རྒྱུན་བཞིན། །འདིར་འབད་དགེ་བའི་ལས་
ཀྱི་འབྲས་བུ་ཡང་། ། དེཀར་བ་ཉིད་དུ་སྨིན་པར་གྱུར་ཅིག་གུ། ། དགག་པའི་དཔེ། ཆུ་
གཏེར་གཏིང་ཟབ་ཡངས་ པ་ བ་ཚྭས་ བརྙོགས། ། ལྷ་ལམ་ཁྱོན་ལ་ན་བུན་རྡུལ་ཚོགས་་་་
འཁྲིགས། ། ཚུལ་དེས་ཆ་ཙམ་མངོན་པར་མི་ནུས་པའི། །ཀུན་མཁྱེན་གསལ་སྣང་ཡངས་
པ་ ཐོབ་གྱུར་ཅིག། བསྔགས་པའི་དཔེ། ཡིད་བཞིན་དབང་རྒྱལ་དབུལ་ཕོངས་མ་ལུས་་་
སེལ། །དཔག་བསམ་ལྗོན་པ་འདོད་པ་འཇོ་བའི་དཔལ། །དེ་བཞིན་ཡིད་ཀྱི་དཔྱིད་གྱུར་
ལེགས་བཤད་འདིས། །ཀུན་ལ་ཕན་བདེའི་དཔལ་མཆོག་སྟོབ་གྱུར་ཅིག། ཅེས་སུམ་ཅུ་པ་
དང་རྟགས་འཇུག་གི་དོན་གོ་སླ་བར་བསྡུས་པའི་བཤད་པ་སྐལ་ལྡན་ཡིད་ཀྱི་པད་མ་འབྱེད་
པའི་སྣང་བའི་མཛོད་ཅེས་བྱ་བ་འདི་ ལྷ་ལྡན་སྨོན་ལམ་ཆེན་མོའི་གྲྭ་སྐོར་བ་ ཨ་ལག་ ཤ་
བསྟན་དར་གྱིས་སྦྱར་བའོ། །
132



༄༅། །ཡི་གེའི་བཤད་པ་མཁས་པའི་ཁ་རྒྱུན་
ཞེས་བྱ་བ་བཞུགས་སོ། །
ཨོཾ་བདེ་ལེགས་སུ་གྱུར་ཅིག ལེགས་བཤད་འདོམས་ངག་འབྲུག་སྒྲ་སྒྲོག་པ་་་་
ཡིས། ། དྲན་དབང་རྨ་བྱའི་བློ་ལ་དགའ་སྐྱེད་ ཅིང༌། ། དམ་ཆོས་དགུང་ཆར་ཕབ་པའི་
བཅུད་བཟང་པོས། །ཐུབ་བསྟན་འཛིན་མ་གསོ་མཛད་བླ་མ་རྒྱལ། ། སྤངས་རྟོགས་ཡོན་
ཏན་ རིན་ཆེན་འབྱུང་གནས་ལས། །གཟུགས་སྐུ་རིན་ཆེན་རྡུལ་བརྩེགས་གྱེན་དུ་་་་་་
འཕགས། །འཕྲིན་ལས་ཉི་ཟླས་རྒུད་མུན་མཐར་མཛད་པའི། །ཤཱཀྱ་སེང་གེའི་དགེ་ལེགས་
གཡོ་གྱུར་ཅིག། ཆུ་སྐྱེས་གསར་བ་ལྡེམ་ལྡེམ་གཡོ་བའི་རྩེར། །འགྱིང་བག་མཛེས་པའི་
གར་གྱིས་རྣམ་རོལ་པའི། །སེང་ལྡེང་ནགས་སྒྲོལ་འཕགས་མའི་ཞབས་རྡུལ་མཆོད། །དགེ་
མཚན་བཀྲ་ཤིས་དམ་པས་སྐྱོང་གྱུར་ཅིག། ལུས་ཅན་སྒྲོལ་བའི་དམ་བཅའ་མི་བསྙེལ་
བར། །རྒྱལ་སྲས་ཚུལ་འཆང་ཟུར་ཕུད་ལྔ་བ་དང༌། ། སྒྲ་དབྱངས་ལྷ་མོ་ཟུང་དུ་འབྲེལ་བའི་
ལྷ། ། བདག་ཡིད་ཁྱིམ་དུ་དལ་གྱིས་བཞུགས་པར་མཛོད། ། སློབ་དཔོན་ཨ་ནུའི་ཐུགས་
རྗེའི་སྤྲིན་སྟུག་ལས། །ཚོགས་གསུམ་བཀྲ་བའི་བདུད་རྩིའི་རྒྱུད་ཐིགས་པ། ། སྡེ་སྣོད་རྒྱ་
མཚོར་འཁྱིལ་བའི་འཇིང་ཟབ་ལས། ། རྣམ་དཔྱོད་སྙིམ་པས་བཅུས་པའི་བཅུད་འདི་་་་
སྤེལ། །ཕན་སེམས་རྟག་འགྲོས་བསྐུལ་བའི་སྒྲ་བརྒྱ་བ། །རྣམ་དཔྱོད་ལྷ་ཡི་ལམ་ནས་དེང་
ཆར་བསྒྲག། བློ་ལྡན་གཙུག་ཕུད་ཅན་དག་དུས་ད་ནས། ། དགའ་བའི་ མཇུག་སྒྲོ་་་་
བཏེགས་པའི་གར་བྱོས་ཤིག། དེ་ཡང་རྗེ་ཙོང་ཁ་བ་ཆེན་པོའི་ཞལ་ནས། རིགས་ལམ་
ཕྲ་མོ་འབྱེད་པའི་རྣམ་དཔྱོད་དང་། །གཞུང་ལུགས་གདམས་པར་ཤར་བའི་ཉམས་ལེན་
དང༌། ། ཚིག་སྦྱོར་ཚུལ་ལ་མཁས་པའི་ངག་གི་དཔལ། །ས་སྟེང་འདི་ན་རིན་ཆེན་རྣམ་
གསུམ་སྣང་། ། ཞེས་ཚིག་སྦྱོར་ལ་མཁས་ པ་ ས་ སྟེང་གི་རིན་པོ་ཆེ་དང་མཚུངས་པར་་་་་
བསྔགས་བརྗོད་མཛད་པ་ལྟར། ཚིག་སྦྱོར་ལ་མཁས་པ་ཤིན་ཏུ་དགོས་ཤིང་། དེ་ལ་
ཡང་ཐོག་མར་ཚིག་གི་གཞི་ཡི་གེ་ལ་སྦྱང་བ་གནད་དམ་པ་ཡིན་པས། འདིར་ཡི་གེའི་
133



ཚུལ་བཤད་པར་བྱ་བ་ལ། ཡི་གེ་སྤྱིར་བཤད་པ་དང་། འཕགས་ཡུལ་གྱི་ཡི་གེ་བཤད་པ་
དང༌། གངས་ཅན་པའི་ཡི་གེ་བཤད་པ་དང་གསུམ་མོ། །དང་པོ་ལ། ཡི་གེའི་ངོ་བོ་ནི།
མིང་ཚིག་རྩོམ་པའི་གཞིར་གྱུར་པའི་སྐད་ཀྱི་གདངས་སོ། །ངེས་ཚིག་ནི། ཡུལ་སོ་སོའི་
སྐད་ མི་འདྲ་ཡང་། དབྱངས་གསལ་གྱི་ཡི་གེ་རྣམས་གང་ཟག་སུས་བརྗོད་ཀྱང་སྒྲའི་
གདངས་ཀྱི་རྣམ་ པ་ མི་འགྱུར་བར་གནས་པས་ན་ཡི་གེ་ཞེས་བྱའོ། ། ཡི་གེའི་སྐད་དོད་
ཨཀར་ཞེས་ པ་འགྱུར་མེད་ལ་འཇུག་ པས། དེའི་ དོན་ངོ་བོ་མི་འགྱུར་ བའི་དོན་དུ་་་
བསམས་ ནས། རིག་ བྱེད་ པ་ རྣམས་ ཡི་ གེ་ མི་ འགྱུར་ བའི་ རྟག་ པར་ འདོད་ ཅིང་།
སངས་རྒྱས་པ་དག་གིས་ཡི་གེའི་གདངས་ཀྱི་རྣམ་པའི་རང་བཞིན་གཞན་དུ་མི་འགྱུར་བའི་
དོན་ཡིན་པས། དཔེར་ན་མེའི་རང་བཞིན་ཚ་བ་ལས་གཞན་དུ་མི་འགྱུར་ཡང་མེའི་ངོ་བོ་
རྟག་པ་མ་ཡིན་པ་བཞིན་དུ། ཡི་གེའི་ངོ་བོ་ཡང་སྐྱེ་འཇིག་བྱེད་པའི་མི་རྟག་པར་འདོད་
དོ། །ཡི་གེ་ལ་དབྱེ་བ། དབྱངས་དང་གསལ་བྱེད་གཉིས་ཡོད་པར་རྒྱ་བོད་གཉིས་ཀས་
འདོད་ཅིང་། དེ་དག་ལ་ཅིའི་ཕྱིར་དབྱངས་དང་གསལ་བྱེད་ཅེས་བྱ་ཞེ་ན། གནས་
དང་བྱེད་པའི་རྣམ་འགྱུར་མི་གསལ་ཞིང་སྒྲ་ཙམ་དང་རོ་ཙམ་ཤས་ཆེ་བ་ནི། དབྱངས་
སམ་ཨཱ་ལིའི་ཡི་གེ་དང་། གནས་དང་བྱེད་པའི་རྣམ་འགྱུར་གསལ་ཞིང་མཆུ་སོགས་ཕྱེ་
འཛུམ་ཀྱི་དབང་གིས་ཅུང་ཟད་བརྗོད་བྱ་གསལ་བར་བྱེད་པའི་ཁྱད་པར་ཅན་དུ་གྱུར་པ་ནི།
གསལ་བྱེད་དམ་ཀཱ་ལིའི་ཡི་གེ་ཞེས་བྱའོ། །འོ་ན། བློ་བརྟན་གྱིས། དོན་གྱི་ངོ་བོ་སྟོན་
པ་མིང་། དེ་ཡི་ཁྱད་པར་སྟོན་པ་ཚིག གང་ཡང་མི་སྟོན་ཡི་གེའོ། །ཞེས་པའི་རྐང་པ་
ཐ་མས། ཡི་གེ་ལ་བརྗོད་བྱ་སྟོན་པའི་ནུས་པ་མེད་པར་བཤད་པ་ཅི་ཡིན་ཞེ་ན། འདིས་
དོན་གྱི་ངོ་བོ་དང་ཁྱད་པར་སྟོན་པ་དང་མ་འབྲེལ་བའི་ཡི་གེ་རེ་རེ་བས་དོན་མི་སྟོན་པར་
བསྟན་གྱི། ཡི་གེ་ལ་དོན་མི་སྟོན་པས་ཁྱབ་པ་བསྟན་པ་མ་ཡིན་ཏེ། མིང་གི་ཐུང་བའི་
མཐར་ཐུག་པ་ཡི་གེ་ཡིན་པར་ཤིང་རྟ་ཆེན་པོ་རྣམས་ཀྱིས་གསུངས་ཤིང་། མིང་ལ་དོན་
མི་སྟོན་པ་དཀོན་པས་སོ། །ཡི་གེ་རྒྱུ་གང་ལས་བྱུང་ཞེ་ན། གནས་དང་། བྱེད་པ་དང་།
རླུང་དང༌། རྣམ་པར་རྟོག་པའམ་རྣམ་པར་ཤེས་པ་བཞི་ལས་བྱུང་ངོ༌། །དེ་དག་གིས་རྒྱུ་
ཅི་ལྟར་བྱེད་ཅེ་ན། གནས་ནི་གཞིའི་རྒྱུ་སྟེ། དྲིལ་བུའི་ཁོག་པ་ལྟ་བུའོ། །བྱེད་པ་ནི་ཡི་
གེ་འབྱིན་པར་བྱེད་པའི་རྒྱུ་སྟེ། དྲིལ་བུའི་ལྕེ་ལྟ་བུའོ། །རླུང་ནི་སྐྱོད་པར་བྱེད་པའི་རྒྱུ་སྟེ།
134



དྲིལ་བུ་སྐྱོད་པའི་ལག་པ་ལྟ་བུའོ། ། རྣམ་རྟོག་དང་རྣམ་ཤེས་ནི་སྐུལ་བར་བྱེད་བའི་རྩ་བའི་
རྒྱུ་སྟེ། དྲིལ་བུ་འཁྲོལ་བར་བྱེད་པའི་སྐྱེས་བུ་ལྟ་བུའོ། །རྒྱུ་དེ་དག་ལས་ཡི་གེ་ཅི་ལྟར་བྱུང་
ཞེ་ན། དང་པོར་ཡི་གེར་རྣམ་པར་རྟོག་ཅིང་ཡི་གེའི་རྣམ་པ་ཤར་པའི་རྟོག་པ་སྐྱེ་ཞིང༌།
དེ་སྐྱེས་པ་ན་ཡི་གེ་བརྗོད་པར་འདོད་པའི་ཀུན་སློང་སྐྱེ་ཞིང་། ཀུན་སློང་དེས་བསྐུལ་བ་
ན། ནང་གི་རླུང་གཡོ་སྟེ་རླུང་དེས་གནས་དང་བྱེད་པ་དང་རྩོལ་བ་རྣམས་བསྐྱེད་དེ་
དབུགས་དབྱུང་བ་དང་ལྷན་ཅིག་ཏུ་སྒྲའི་རྣམ་འགྱུར་ཡི་གེ་སོ་སོའི་རྣམ་པར་སྐྱེ་བར་འགྱུར་
ཏེ། ཡི་གེ་ནི་སྒྲ་གཞིར་བྱས་པ་ལ་གནས་རྣམས་སུ་ལྕེ་སོགས་བསྐྱོད་པ་ལས་བྱུང་བའི་
རྣམ་འགྱུར་ཙམ་ ཡིན་པས་སོ། ། དཔེར་མ་ གཞི་ ཤིང་གཅིག་པུ་བཟོ་བའི་འདུ་བྱེད་ཀྱི་་
དབང་གིས་ཟླུམ་པོ་དང་གྲུ་བཞི་ལ་སོགས་པའི་རྣམ་འགྱུར་སྣ་ཚོབ།ས་བྱུང་བ་བཞིན་དུ།
གཞི་སྒྲ་གཅིག་ཉིད་ཀྱང་གནས་དང་བྱེད་པའི་ཁྱད་པར་ལས་ཡི་གེ་སྣ་ཚོགས་པར་འགྱུར་
རོ། །གནས་ནི་བརྒྱད་དེ། ཁོག་པ་དང༌། མགྲིན་པ་དང་། རྐན་དང༌། ལྕེ་དང་།
སྣ་དང༌། སྤྱི་བོ་དང་། སོ་དང་། མཆུ་རྣམས་སོ། །གནས་དེ་རྣམས་ཀྱང་གཉིས་སུ་
འདུ་སྟེ། དོག་པའི་གནས་དང༌། ཡངས་པའི་གནས་སོ། །དེ་ལ་དོག་པའི་གནས་ནི།
མགྲིན་པ་དང་། སྣ་དང་། སྤྱི་བོའི་ཀླད་པའི་སྦུབས་གསུམ་མོ། །ཡངས་པའི་གནས་ནི།
ཁོག་པ་དང་། རྐན་དང་། ལྕེ་དང་། སོ་དང་། མཆུ་ལྔའོ། །བྱེད་པ་ནི་ལྕེ་དང་
རྐན་གཉིས་གཙོ་བོ་ཡིན་ཞིང་། དེ་དག་གནས་རྣམས་སུ་ཕྲད་པའི་དབང་གིས་བྱེད་པ་
རྣམ་པ་དྲུག་བྱེད་དེ། ཕྲད་པ་དང་། ཅུང་ཟད་ཕྲད་པ་དང་། བཙུམ་པ་དང་། ཕྱེ་
བ་དང་། དོག་པ་དང་། ཡངས་པར་བྱས་པའོ། །རྩོལ་བ་ནི། རླུང་དང་རྣམ་རྟོག་
སོགས་སོ། །གནས་དེ་དག་ལས་ཡི་གེ་འབྱུང་བའི་ཚུལ་འོག་ཏུ་བརྗོད་པར་བྱའོ། །
གཉིས་པ། རྒྱ་གར་འཕགས་ཡུལ་གྱི་ཡི་གེ་བཤད་པར་བྱ་བ་ལ། རྒྱ་གར་གྱི་ཡི་གེ་
ལ་ཨཱ་ལི་ཀཱ་ལི་གཉིས་ཡོད་ཅིང་། ཨཱ་ལི་ནི་ཨ་ཕྲེང་སྟེ་དབྱངས་ཡིག་དང༌། ཀཱ་ལི་ནི་ཀ་
ཕྲེང་ སྟེ་ གསལ་ བྱེད་ ཀྱི་ ཡི་ གེའོ། ། དབྱངས་ དེ་ ལ་ གྲངས་ བཅུ་ དྲུག་ ཏུ་ གྲགས་ ཀྱང་།
མཁས་པ་ལ་ལས་ཨོཾ་དང་ཨ གཉིས་ཕྱི་ནས་བཅུ་བཞིར་མཛད་པ་དང་། གསལ་བྱེད་སོ་
བཞིར་གྲགས་ པ་ ལས་གྲྭ་ཡིག་ ཕྲི་སྟེ་ སོ་ གསུམ་ དུ་ཡང་ མཛད་དོ། ། དེ་དག་ལ་ ཐ་སྙད་
འདོགས་པའི་ཚུལ་ནི། ཨ་ཨཱ་ཨི་ཨཱི་ཨུ་ཨཱུ་རྀ་རྀ་ལི་ལཱི་ཨེ་ཨི་ཨོ་ཨོ་སྟེ་བཅུ་བཞི་ལ་དབྱངས་
135



ཡིག་ཅེས་བྱ་ཞིང་། ཨོཾ་ལ་སྣ་ལྡན་དང་། ཨ ལ་རྣམ་བཅད་ཅེས་བཏགས་ཤིང་། ཀ་
ཁ་ག་གྷ་ང་། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ་སྟེ་སྡེ་བ་
ལྔར་གནས་པའི། དང་པོ་ལ་ཀ་སྟེ། གཉིས་པ་ལ་ཙ་སྡེ། གསུམ་པ་ལ་ཊ་སྡེ། བཞི་
བ་ལ་ཏ་སྡེ། ལྔ་བ་ལ་བ་སྡེ་ཞེས་བྱ་ཞིང༌། ཡ་ར་ལ་ཝ་བཞི་ལ་མཐར་གནས་ཀྱི་ཡི་གེ་
ཞེས་བྱ་སྟེ། དེ་ཡང་ལ་ནི་ ཀ་ཙའི་མཐའ། ར་ནི་ཊའི་མཐའ། ལ་ནི་ཏའི་མཐའ།
ཝ་ནི་པའི་མཐའོ། །དེ་དག་གང་ནས་བྱུང་བའི་གནས་མཐུན་པའི་ཕྱིར་དེ་དག་གི་མཐར་
གནས་སུ་བཞག་གོ། ཤ་ཥ་ས་ཧ་བཞི་བ་དྲོ་བའི་ཡི་གེ་ཞེས་བྱ་སྟེ། དབུགས་དྲོ་བར་བྱ་
བའི་ཕྱིར་དྲོ་བ་ཞེས་བྱའོ། །ག་ལ་མཐར་ཟད་ཀྱི་ཡི་གེ་ཞེས་བྱ་སྟེ། ཡི་གེ་རྣམས་ཀྱི་ཟད་
མཐར་གནས་པའི་ཕྱིར་མཐར་ཟད་ཅེས་བྱའོ། །ཡང་ཨ་ལ་ཐུང་ངུ་དང་། ཨཱ་ལ་རིང་བོ་
དང་། ཨི་དང་། ཨོ་ལ་ཤིན་ཏུ་རིང་བོ་དང་། སྡེ་བའི་བཞི་བ་གྷ་ཛྷ་ཌྷ་དྷ་བྷ་ལྔ་ལ་
འཐུག་པོ་ལྔ་དང་། ཊ་ཋ་ཌ་ཎ་ཥ་ལྔ་ལ་ལོག་པ་ལྔ་ཟེར་ཅིང་དེ་དག་བཀླག་པའི་ཚུལ་ནི་
མཁས་པ་རྣམས་ཀྱིས་མཛད་པའི་སྔགས་ཀློག་ཐབས་ཀྱི་བསྟན་བཅོས་ལས་ ཤེས་ པར་
བྱའོ། །
གསུམ་པ་བོད་གངས་ཅན་གྱི་ཡི་གེ་བཤད་པར་བྱ་བ་ལ། བོད་ཡིག་མཛད་པ་བོ་
དང་། དེས་ཇི་ལྟར་མཛད་ཚུལ་དང༌། དེས་མཛད་པའི་བོད་ཡིག་ དངོས་ ཀྱི་རྣམ་
གཞག་དང་གསུམ་མོ། ། དང་པོ་ནི། བོད་ཡུལ་དུ་ཆོས་རྒྱལ་སྲོང་བཙན་སྒམ་པོ་ཡན་
ཆད་ལ་ཡི་གེ་མེད་ཅིང༌། ཆོས་རྒྱལ་དེ་ཉིད་ཀྱི་དུས་སུ། ཐོན་མི་སམྦྷོ་ཊ་ཞེས་བྱ་བ་ལ།
རྒྱལ་པོས་ཕྱག་རྟེན་ལ་གསེར་སྲང་མང་པོ་བསྐུར་ཏེ་རྒྱ་གར་དུ་བརྫངས་བས། ཤི་ན་
ལེའི་གཙུག་ལག་ཁང་དུ་བྲམ་ཟེ་ལི་བྱིན་ལ་སོགས་པའི་ཞབས་ལ་གཏུགས་ཏེ་སྦྱངས་པའི་
ཡོན་ཏན་མཐར་ཕྱིན་པར་མཛད་དེ། སླར་བོད་དུ་བྱོན་ནས་རྒྱ་གར་གྱི་ལཱཉྩའི་ཡི་གེ་ལ་
དཔེ་བྱས་ནས། བོད་ཡིག་ལ་དབྱངས་བཞི་དང་གསལ་བྱེད་སུམ་ཅུར་གཏན་ལ་ཕབ་
ཅིང་། ཡིག་སྲོལ་དེ་ལ་བརྟེན་ནས་ལོ་པཎ་དུ་མས་རྒྱ་གར་ནག་ལི་དང་ཁ་ཆེ་བལ་ཡུལ་
ནས་བཀའ་བསྟན་མང་པོ་བརྡའ་སྣ་ཚོགས་པས་བསྒྱུར་ཏོ། ། ཆོས་རྒྱལ་རལ་བ་ཅན་གྱི་
དུས་སུ། སྐ་ཅོག་ཞང་སོགས་མཁས་པ་མང་བོས་རྒྱལ་པོའི་བཀས་བསྐུལ་བ་བཞིན་སྐད་
གསར་བཅད་ཀྱི་གཏན་ལ་ཕབ་པར་གྲགས་སོ། །རྒྱ་ནག་ལ་དེའི་གོང་ནས་ཀྱང་ཡི་གེ་དང་
136



སངས་རྒྱས་ཀྱི་བསྟན་པ་ཡོད་ལ། བོད་དང་སོག་པོའི་ཡུལ་དུ་བསྟན་པ་དར་བའི་རྩ་བ་
ནི། སློབ་དཔོན་མི་སམྦྷོ་ཊས་བཟོས་པའི་ཡི་གེ་སུམ་ཅུ་འདིའི་དྲིན་ཁོ་ན་ཡིན་པས་བློ་
གྲོས་དང་ལྡན་པ་རྣམས་ཀྱིས་ཡིག་སྲོལ་མི་ཉམས་པའི་ཐབས་ལ་ཤིན་ཏུ་འབད་པར་རིགས་
སོ། །
གཉིས་པ། བོད་ཡིག་ཇི་ལྟར་མཛད་པའི་ཚུལ་ལ་ཡང་གསུམ་སྟེ། རྒྱ་ཡིག་ལ་བྲི་
བསྣན་བྱེད་ཚུལ་དང་། ཡི་གེ་འགའ་གསར་དུ་བཅུག་པའི་དགོས་པ་དང༌། ཡི་གེ་དེ་
རྙེད་ པའི་ རྐྱེན་ དང་ གསུམ་ མོ། ། དང༌ པོ་ ནི། དབྱངས་ ལ་ དབྲི་ བསྲེ་ གཉིས་ དང་།
གསལ་བྱེད་ལ་དབྲི་བསྣན་གཉིས་བྱས་ཏེ། བོད་ཡིག་དབྱངས་བཞི་དང་། གསལ་བྱེད་
སུམ་ཅུའི་གྲངས་མཛད་དོ། ། དེ་ལ་ཡང་ཨཱ་ཨཱི་ཨཱུ་རྀ་རྀ་ལི་ལཱི་ཨི་ཨོ་ཨོཾ་ཨ༔ སྟེ་བཅུ་གཅིག
བོད་ཡིག་ལ་རིང་ཐུང་སོགས་ཀྱི་ཐ་སྙད་མི་དགོས་པས་བོར་ཞིང་། དབྱངས་དང་པོ་ཨ་
ཡིག་དངོས་དབང་གིས་གསལ་བྱེད་དུ་བསྲེས་ནས། ལྷག་མ་ཨི་ཨུ་ཨེ་ཨོ་བཞི་ལ་བོད་སྐད་
དུ་གུག་གུ་ཞབས་ཀྱུ་འགྲེང་བུ་རྣ་རུ་ཞེས་ཐ་སྙད་བཏགས་ནས་དབྱངས་ཡིག་བཞིར་མཛད་
དོ། །གསལ་བྱེད་ལས་འཐུག་པོ་ལྔ་དང་ལོག་པ་ལྔ་དང་ཀླུ་ཡིག་སྟེ་བཅུ་གཅིག་བོད་སྐད་ལ་
མི་མཁོ་བས་བྲི་ཞིང༌། རྒྱ་སྐད་ལ་མེད་ཀྱང་བོད་སྐད་ལ་ཉེ་བར་མཁོ་བའི་ཡི་གེ་སྟོད་དུ་ཅ་
ཆ་ཇ་གསུམ་དང་། སྨད་དུ་ཞ་ཟ་འ་སྟེ་ཡི་གེ་དྲུག་གསར་དུ་བསྣན་ནས་གསལ་བྱེད་ཀྱི་ཡི་
གེ་སུམ་ཅུར་མཛད་སོ། །གཉིས་པ་ཡི་གེ་དེ་དག་བཅུག་པའི་དགོས་པ་ནི། རྒྱ་སྐད་དུ་ཨེ་
ཀ་ཞེས་པ་བོད་སྐད་དུ་གཅིག་གི་མིང་དང་། རྒྱ་སྐད་དུ་དྷརྨ་ཞེས་པ་བོད་སྐད་དུ་ཆོས་ཀྱི་
མིང་དང༌། རྒྱ་སྐད་དུ་ལོ་ཀ་ཞེས་པ་བོད་སྐད་དུ་འཇིག་རྟེན་གྱི་མིང་ཡིན་པས་ཅ་ཆ་ཇ་
གསུམ་རྒྱ་སྐད་ལ་མེད་ཀྱང་བོད་སྐད་ལ་དེ་བཞིན་མཁོ་བ་དང་། རྒྱ་སྐད་དུ་དདྷི་ཞེས་པ་
བོད་སྐད་དུ་ཞོའི་མིང་དང་། རྒྱུ་སྐར་དུ་བྷཏྟཾ་ཞེས་པ་བོད་སྐད་དུ་ཟས་ཀྱི་མིང་དང་།
རྒྱ་སྐད་དུ་དུདྡྷ་ཞེས་པ་བོད་སྐད་དུ་འོ་མའི་མིང་ཡིན་པས་ཞ་ཟ་འ་གསུམ་ཡང་བོད་སྐད་ལ་
ཉེ་བར་མཁོ་བའི་དགོས་དབང་གིས་རྒྱ་གར་ན་མེད་པའི་ཡི་གེ་དྲུག་གསར་དུ་སྣོན་དགོས་
པ་བྱུང་ངོ༌། །གསུམ་པ་ཡི་གེ་དེ་དག་རྙེད་པའི་རྐྱེན་ནི། རྒྱ་བོད་གཉིས་ཀྱི་སྐད་རིགས་མི་
མཐུན་པའི་དབང་གིས་སྒྲ་འགའ་ཞིག་བསྒྱུར་དཀའ་བ་བྱུང་ནས། སློབ་དཔོན་ཐོན་མི་
སམྦྷོ་ཊ་རེ་ཞིག་ཐུགས་མུག་སྟེ་ཁ་སྦུབ་ཏུ་གཟིམས་ཏེ་བཞུགས་ཙ་ན། མི་དཀར་པོ་ལྕགས་
137



ཞྭ་དང་ལྕགས་གོས་གྱོན་པ་ཞིག་བྱུང་བར། སློབ་དཔོན་གྱིས་ཁྱེད་གང་ནས་བྱོན་བྱས་
པར། དེ་ན་རེ། ཞང་ཞུང་ནས་འོངས་ཟེར། གང་དུ་འགྲོ་བྱས་པས་ཟ་འོར་དུ་འགྲོ་
ཟེར། གང་བྱེད་དུ་འགྲོ་བྱས་པས་ཇ་ཉོ་རུ་འགྲོ་ཟེར། ནམ་སླེབ་བྱས་པས་ཅི་ཆ་ཟེར་
བའི་མུ་ནས་མི་དེ་གར་སོང་ཆ་མེད་དུ་སོང་། དེ་ནས་སློབ་དཔོན་གྱིས་མི་དེའི་སྐད་ལ་
དཔྱད་པས། ཞང་ཞུང་ནས་འོངས་ཞེས་པའི་ཚིག་ཟུར་ལས་ཞ་ཡིག་རྙེད། ཟ་འོར་
ཞེས་པའི་ཚིག་ཟུར་ལས་ཟ་ཡིག་དང་འ་ཡིག་གཉིས་རྙེད། ཇ་ཉོ་རུ་འགྲོ་ཞེས་པའི་ཚིག་
ཟུར་ལས་ཇ་ཡིག་རྙེད། ཅི་ཆ་ཞེས་པའི་ཚིག་ཟུར་ལས་ཅ་ཡིག་དང་ཆ་ཡིག་གཉིས་རྙེད་
ནས་རྒྱ་གར་ན་མེད་པའི་ཡི་གེ་དྲུག་བསྣན་པར་མཛད་དོ། །དེ་ལྟ་བུ་ཡིག་སྲོལ་ཐོག་མར་ཕྱེ་
བ་དེ་ནས་བཟུང་སྟེ། གྲ་ཡོད་གཉིས་ཀྱི་བར་དུ་དང་རྒྱུས་སུ་བྱུང་བ་དེ་ལ་སྔ་དར་ཞེས་བྱ་
ཞིང་། དེ་ནས་རྒྱལ་པོ་གླང་དར་མས་བསྟན་པ་བསྣུབས་རྗེས་སུ། མཁན་པོ་སྒོ་གཉའ་
ཁྲི་བྱ་བས། ། སྔ་མའི་ཡིག་རིགས་ལ་བརྟག་སྟེ་ གྲ་ཤོད་གཉིས་གྱི་ལུགས་སུ་བྲིས་ཀྱང་ཇི་
བཞིན་མ་བྱུང་བར་བརྟེན། པར་སང་ཞེས་བྱ་བའི་ཡི་གེ་དར་བ་དེ་ལ་བར་དང་ཞེས་བྱ་
ཞིང་། དེའི་རྗེས་སུ་ལོ་ཆེན་ཤེས་རབ་དབང་ཕྱུག་མན་ཆད་དུ་དར་བ་དེ་ལ་ཕྱི་དང་ཞེས་
བྱའོ། །དེ་ལྟར་བོད་དུ་དང་ནུབ་ཅི་རིགས་པ་བྱུང་ནའང་། ཀུན་གཟིགས་ལྔ་བ་ཆེན་
པོས་བསྟན་པ་རིན་པོ་ཆེ་ལ་བཀུར་སྟི་རྒྱ་ཆེར་མཛད་པའི་དྲིན་ལས་ཐ་ན་ཡི་གེའི་ཐིག་རྩ་
སོགས་ཀྱང་གནས་ པའི་ རྒྱུན་ལས། ཨོས་ལོད་ ཅུང་ཀར་དུ་ བསྟན་ པ་ དང་ སྐབས་སུ།
བོད་ཀྱི་ཐིག་རྩ་ལས་དཔེ་བླངས་ཏེ་ཡི་གེ་དབུ་ཅན་ཚད་ ལྡན་བསླབ་ སྐད་གཅིག་དང་།
དེའི་རྗེས་སུ་འཇམ་དབྱངས་བཞད་སྤྲུལ་བསྟན་འཛིན་གྱི་སྐྱེས་བུའི་མིང་དང་དོན་མཐུན་
པའི་སྐྱེས་ཆེན་དམ་པ་དཀོན་མཆོག་འཇིགས་མེད་དབང་པོའི་ཐུགས་རྗེའི་འཕྲུལ་ལས།
བོད་ཀྱི་དྲུང་ཡིག་མཁས་པོའི་ལག་ལེན་ལྟར་བསླབ་པའི་དབུ་མེད་ཀྱི་བྲི་སྲོལ། མདོ་སྨད་
བླ་བྲང་བཀྲ་ཤིས་འཁྱིལ་བྱ་བའི་ཆོས་སྡེར་ཡོད་སྐད་གྲགས་པ་གཅིག་དང་། འདི་གཉིས་
མ་གཏོགས་དེང་སང་། ཁམས་གཞན་དང་སྡེ་དགེའི་ཕྱོགས་ན་ཅུང་ཡོད་ལས་ཆེ། དེ་
ལས་གཞན་པའི་ཨ་མདོ་དང་སོག་ཡུལ་ཕྱོགས་སུ་ཡི་གེ་ལྟ་ཞོག་སྒྲ་སྙན་ངག་སྡེབ་སྦྱོར་སུམ་
རྟགས་སོགས་ལ་ཅི་ཡང་མི་སྙམ་པར་བཏང་སྙོམས་སུ་བཞག་པ་འདི་བཟང་རྟགས་མ་ཡིན་
ཏེ། རྒྱལ་དབང་བརྒྱད་པའི་ཡོངས་འཛིན་རིན་པོ་ཆེ་ཡེ་ཤེས་རྒྱལ་མཚན་དཔལ་བཟང་
138



པོའི་ཞལ་སྔ་ནས། གང་དུ་བསྟན་པ་དར་བ་དེ་ན་ཡི་གེ་ཤིན་ཏུ་དག་པ་བྱུང་ཞིང་བསྟན་
པ་འཕང་དམའ་རུ་སོང་བ་ན་ཡི་གེ་ཡང་ཅལ་ཅོལ་དུ་འགྲོ་བ་ཡིན་ཞེས་བ།སུང་ཆོས་ཀྱི་
སྐབས་ཁྲོམ་བཤད་ དུ་ བསྩལ་ ཀྱིན་འདུག་ པ་ བདག་ གིས་ དངོས་ སུ་ ཐོས་ སོ། ། སྨྲས་ པ།
མང་དུ་ཐོས་ཀྱང་འཆད་ལ་མི་མཁས་ན། ། སྨན་ གྱིས་དབུལ་བའི་ སྨན་ པ་ མཁས་ པ་་་
བཞིན། ། རྩོད་ལ་མཁས་ཀྱང་རྩོམ་ཚུལ་མི་ཤེས་ན། །ལྕེ་བརྒྱ་སྤྲུལ་ནས་སྨྲས་ཀྱང་ལྐུགས་པ་
ཡིན། །རྩོམ་པ་ལེགས་ཀྱང་སུག་བྲི་མི་འབྱོར་ན༑ །དཔའ་རྩལ་ཆེ་བའི་དཔའ་བོ་ལག་རྡུམ་
འདྲ། ། རྩོམ་ཚིག་སུམ་རྟགས་ཇི་བཞིན་མ་བྱུང་ན། །མཁས་པ་ཤིན་ཏུ་ཁྲེལ་བས་བག་ཡོད་
བྱ། །ཡི་གེ་དག་ཀྱང་སྙན་ངག་མི་ལྡན་ན། །བུད་མེད་མཛེས་པ་སྒྲེན་མོར་རྒྱུ་བ་བཞིན། །
མངོན་བརྗོད་གསར་རྙིང་བརྡའ་ཡིས་མ་སྤྱད་ན། །གྲོང་ཚིག་འདྲེས་པས་མཁས་པས་དོར་
བྱར་འོས། །དེ་ཕྱིར་རིག་གནས་ཆུང་བ་དག། སྦྱང་རིན་མེད་ཅེས་མ་དོར་བར། །ཀུན་
ལ་ཞིབ་ཏུ་སྦྱངས་བྱས་ན། ། ད་གཟོད་མཁས་པའི་གྲལ་འགོ་དབང་། ། ཞེས་པ་ནི་བར་
སྐབས་ཀྱི་ཚིགས་གཅད་དོ། ། གསུམ་པ་བོད་ཡིག་དངོས་བཤད་པ་ལ་གསུམ་སྟེ། ཡི་གེ་
དང་། ཡི་གེ་ལས་བྱུང་བའི་མིང་དང་། མིང་ལས་བྱུང་བའི་ཚིག་བཤད་པ་དང་གསུམ་
མོ། །དང་པོ་ལ། སྲོག་དང་རྐྱེན་གྱི་ཡི་གེ། ཕ་མ་བུ་ཚའི་ཡི་གེ། ཕོ་མོ་མ་ནིང་གི་ཡི་
གེ། སྒྲའི་ང་རོའི་དབྱེ་བ། ང་རོ་འདྲེན་ཚུལ ཡི་གེའི་གནས་གྱི་ཁྱད་པར། རྐྱང་
བའི་ཡི་གེ འདོགས་ཅན་གྱི་ཡི་གེ མགོ་ཅན་གྱི་ཡི་གེ ཁྱབ་ཆེ་ཆུང་གི་ཡི་གེ རྗེས་
སུ་འཇུག་པའི་ཡི་གེ སླར་ཡང་འཇུག་པའི་ཡི་གེ་དང་བཅས་ས་བཅད་བཅུ་གཉིས་ཡོད་
པ་ལས། དང་པོ་ནི། ཕ་ཡིག་བུ་ཡིག་གི་ངོས་འཛིན་དང་དེ་དག་ལ་མུ་བརྩི་ཚུལ་སོགས་
ལ་མི་མཐུན་པ་མང་ཡང༌། འདིར་སྔགས་བན་གྲུབ་ཕུག་པ་བྱ་བས་མཛད་པའི་ཡི་གེའི་
བཤད་པ་རིག་པའི་སྒོ་འབྱེད་ཅེས་པའི་བསྟན་བཅོས་གཞིར་བཅས་ཏེ་འཆད་ན། སྲོག་
དང་རྐྱེན་གྱི་ཡི་གེ་ཞེས་བྱ་བ་ལས། སྲོག་གི་ཡི་གེ་ནི་དབྱངས་བཞི་དང་ཚེག་ཡིན་ཏེ།
བོད་ཡིག་ཚིག་གིས་མ་བཅད་ན་ཚེག་ཁྱིམ་མི་འགྲུབ་ཅིང་། ཚེས།་ཁྱིམ་མེད་ན་སྔོན་རྗེས་
རྣམས་འདྲེས་པར་འགྱུར་བས་བརྗོད་བྱ་སྟོན་པའི་བྱ་བ་བྱེད་མི་ནུས་སོ། །དཔེར་ན་སྲོག་
དང་ལྡན་ན་གཡོ་འགུལ་སོགས་ཀྱི་བྱ་བ་བྱེད་ལ་མེད་ན་མི་ནུས་པ་བཞིན་ནོ། །རྐྱེན་གྱི་ཡི་
གེ་ནི་དབུ་དང་ཤད་གཉིས་ཡིན་ཏེ། དབུ་དང་ཤད་ཀྱིས་རྐྱེན་བྱས་ཏེ་དེ་ནས་གཞུང་ཡིག་
199



རྣམས་བྲི་དགོས་པས་སོ། །༄༅།འདི་ལ་དར་ཀྱོག་གམ་བེརྒ་དང་དབུ་ཁྱུད་ཀྱང་ཟེར། ། །
འདི་ལ་ཕུང་ཤད། ༈ འདི་ལ་སྦྲུལ་ཤད། ༑འདི་ལ་རིན་ཆེན་སྤུངས་ཤད་ཅེས་བྱའོ། ། །
གཉིས་པ་ནི། ཡི་གེའི་མ་ནི་ཨ་ཡིན་ཏེ། བུ་ཡིག་རྣམས་ཀྱི་འབྱུང་གནས་ཡིན་
པས་སོ། །འདི་ཅུང་ཟད་བཤད་ན། ཡི་གེའི་བཤད་པ་རིག་པའི་སྒོ་འབྱེད་ལས། ཡི་
གེའི་མ་ནི་ཨ་ཡིན་ནོ། ། ཨ་ནི་རང་ཉིད་བརྗོད་རུང་བས། སེང་གེ་ལྟ་བུ་ཨ་ཞེས་བྱ། །
ཞེས་དང་། རང་གི་ལུས་པོ་ཆགས་དུས་ཀྱང་ཐོག་མར་ལྟེ་བ་ཆགས། ཕ་ལས་བྱུང་བའི་
ཐིག་ལེ་དང་མ་ལས་བྱུང་བའི་རཀྟ་གཉིས་དབྱངས་གསལ་ཀྱི་དབྱིབས་ཀའུ་ཁ་སྦྱོར་དུ་ཡོད་
པའི་ནང་ན༑ རང་སེམས་ཨ་ཧཱུཾ་གི་རྣམ་པར་ཡོད་ལ། མ་ལས་སྐྱེས་དུས་ཀྱང་ཐོག་མར་
ཨ་ཞེས་པའི་སྒྲ་འབྱིན་པར་བྱེད་ཅིང་། དེ་ནི་ན་ཆོས་སྐུ་སྐྱེ་བ་མེད་པའི་དོན་ཡང་ཡིན་
པས་ན། ཨ་ནི་ཡི་གེའི་མ་ཡིན་ནོ། །ཞེས་གསུངས་སོ། །ཕ་ཡིག་ནི་གསལ་བྱེད་ཉི་ཤུ་རྩ་
དགུ་སྟེ། དོན་སྟོན་པར་བྱེད་པའི་བྱེད་པོ་གཙོ་བོ་ཡིན་པས་སོ། །བུ་ཡིག་ལ། སྟེང་ན་
ཞྭ་ལྟར་མཛེས་པའི་ཡི་གེ་གསུམ་སྟེ། །གུག་གུ་འགྲེང་བུ་རྣ་རུ་གསུམ་མོ། །འོག་ན་གདན་
ལྟར་མཛེས་པའི་ཡི་གེ་གསུམ་སྟེ། ཞབས་ཀྱུ་ཡ་བཏེགས་ར་བཏགས་གསུམ་མོ། །དེ་དག་
ལ་བུ་ཡིག་ཅེས་བྱ་སྟེ། ཕ་མའི་ཡི་གེ་ལ་ཕར་ལྟོས་ཤིང་གདགས་སུ་རུང་ལ། ཕ་མའི་ཡི་
གེ་དེ་དག་ལ་མི་ལྟོས་ཤིང་གདབ།ས་སུ་མེད་པས་སོ། ༈ །
གསུམ་པ་ནི། སྤྱིར་བཏང་དབྱངས་རྣམས་མོ་དང་གསལ་བྱེད་རྣམས་ཕོ་ཡིན་
ཡང་། དམིགས་བསལ་གསལ་བྱེད་ལ་ནང་གསེས་ཀྱིས་ཕྱེ་ན། ཀ་ཙ་ཏ་བ་ཙ་ཕོ། ཁ་
ཆ་ཐ་ཕ་ཚ་མ་ནིང་། ག་ཇ་ད་བ་ཛ་ཝ་ཞ་ཟ་འ་ཡ་ཤ་ས་སྟེ་བཅུ་གཉིས་མོ་ཙམ་དང་། ང་
ཉ་ན་མ་བཞི་ཤིན་ཏུ་མོ་དང་། ར་ལ་ཧ་གསུམ་མོ་གཤམ་མམ་མཚན་མེད་མ་ནིང་དང་།
ཨ་ནི་ཡི་གེ་ཀུན་གྱི་སྲོག་ཏུ་ཞུགས་པས་མི་ཐེའོ། །དེ་ལྟར་ཕོ་མོ་སོགས་སུ་བརྗོད་པའི་རྒྱུ་
མཚན་ནི་འོག་ཏུ་འཆད་འགྱུར་ལས་ཤེས་པར་འགྱུར་རོ། ། །
བཞི་བ། སྒྲའི་ང་རོའི་དབྱེ་བ་ལ། སྤྱིར་བོད་ཡིག་ལ་དབྱངས་ཀྱི་ང་རོ་ལྔ་ཡོད་དེ།
དྲང་བོ་དང་། བཀུག་པ་དང༌། སྨད་པ་དང་། བསྒྲེང་བ་དང་། བསྟོད་པའོ། །
དང་པོ་ནི། ཀ་ནས་ཨ་ཡི་བར་གྱི་ཡི་གེ་སོ་ན་གནས་པ་རྣམས་སོ། །གཉིས་པ་ནི། ཀི་
སོགས་གུག་གུ་ཅན་གྱི་ཡི་གེ་ཇི་སྙེད་པའོ། །གསུམ་པ་ནི། ཀུ་སོགས་ཞབས་ཀྱུ་ཅན་ཇི་
140



སྙེད་པའོ། །བཞི་བ་ནི། ཀེ་སོགས་འགྲེང་བུ་ཅན་ཇི་སྙེད་པའོ། །ལྔ་བ་ནི། ཀོ་སོགས་
རྣ་རུ་ཅན་ཇི་སྙེད་པའོ། །
ལྔ་བ། དབྱངས་ཀྱི་ང་རོ་འདྲེན་ཚུལ་ལ། བོད་ཡིག་གི་ང་རོའི་རྩ་བ་གསུམ་ཡོད་
དེ། ཧ་དང་ཨ་དང་འ་གསུམ་མོ། ། དེ་ཡང་སྒྲའི་གཞི་དབུགས་ཀྱི་ཤུགས་འབྱུང་བའི་
གནས་ཀྱི་རྩ་བ་ནི། ཁོག་པ་དང་། མགྲིན་པ་གཉིས་ཡིན་ཞིང་། ཁོག་པ་ནས་ཤུགས་
བསྐྱེད་དེ་གདོན་པར་བྱ་བའི་ཡི་གེའི་རྩ་བ་ནི་ཧ་ཡིག་གོ། མགྲིན་པ་བཙུམ་ཞིང་དོག་
པར་བྱས་ནས་སྟོད་དུ་ཤུགས་བསྐྱེད་དེ་གདོན་པའི་ཡི་གེའི་རྩ་བ་ནི་ཨ་ཡིག་གོ། མགྲིན་
པ་ཕྱེ་ཞིང་གློད་དེ་ཡངས་པར་བྱས་ནས་སྨད་དུ་ཤུགས་བསྐྱེད་དེ་གདོན་པའི་ཡི་གེའི་རྩ་བ་
ནི་འ་ཡིག་ཡིན་པས་ཧ་ཨ་འ་གསུམ་ལ་ང་རོའི་རྩ་བ་གསུམ་ཞེས་བྱའོ། །དེས་ན་ཨ་ཡིག་གི་
སྒྲའ་ཆ་དང་ལྡན་པར་མགྲིན་པ་དམ་ཞིང་སྒྲ་དྲག་པའི་ཚུལ་གྱིས་དབུས།ས་སྟོབས་ཆུང་བར་
གདོན་པའི་ཡི་གེ་ནི། ཀ་ཅ་ཏ་པ་ཙ་རྣམས་ཏེ་ཕོ་ཡིག་ཅེས་བྱ་བ་དེ་ཡིན་ནོ། །ཧ་ཡིག་གི་
སྒྲའི་ཆ་དང་ལྡན་པར་ཁོག་པ་ཅུང་ཟད་གློད་དེ་དབུགས་སྟོབས་ཆེ་བས་སྒྲ་བར་མའི་ཚུལ་
གྱིས་གདོན་པའི་ཡི་གེ་ནི། ཁ་ཆ་ཐ་ཕ་ཚ་རྣམས་ཏེ་མ་ནིང་གི་ཡི་གེ་ཞེས་བྱ་བ་དེ་ཡིན་
ནོ། །འ་ཡིག་གི་སྒྲའི་ཆ་དང་ལྡན་པར་མགྲིན་པ་གློད་དེ་དབུགས་སྟོབས་མི་ཆེ་བས་སྒྲ་ཅུང་
ཟད་ཞན་པའི་ཚུལ་གྱིས་གདོན་པའི་ཡི་གེ་ནི། ག་ཇ་ད་བ་ཛ་ཝ་ཞ་ཟ་ཡ་ར་ལ་ཤ་ས་
རྣམས་ཏེ་མོ་ལ་སོགས་པའི་ཡི་གེ་ཞེས་བྱ་བ་དེ་ཡིན་ཞིང་། དེ་དག་ལས་ཞ་དང་ཟ་དང་ཤ་
དང་ས་རྣམས་ནི་དབུབས་ སྟོབས་དང་ཁོག་པའི་སྒྲ་ཡང་ཅུང་ཟད་ཤས་ཆེ་བའོ། །དེ་ལ་
ཡང་ཞ་དང་ཟ་ནི་བྱེད་པ་ལྷོད་པ་དང་། ཤ་དང་ས་ནི་བྱེད་པ་དོག་ཅིང་དམ་པའི་ཁྱད་
པར་ཅན་ནོ། །འ་ཡིག་གི་ཆ་དང་ལྡན་པ་ལས་ ཁྱད་པར་སྣ་ནས་འདྲེན་ཞིང་དབུགས་
སྟོབས་ཕྲ་མོས་སྒྲ་ལྷག་པར་ཞན་པའི་ཚུལ་གྱིས་གདོན་པའི་ཡི་གེ་ནི། ང་ཉ་ན་མ་བཞི་སྟེ་
ཤིན་ཏུ་མོ་ཡིག་ཅེས་བྱ་བ་དེ་ཡིན་ནོ། ། ཕོ་མོ་སོགས་སུ་དབྱེ་བའི་རྒྱུ་མཚན་བཤད་ཟིན་
ཏོ། །
དྲུག་པ། ཡི་གེ་སོ་སོ་འབྱུང་བའི་གནས་ཀྱི་ཁྱད་པར་ནི། ཀ་ཁ་ག་ང་ཧ་ཨ་འ་
རྣམས་ནི་མགྲིན་པ་ལས་བྱུང་ཞིང་། དེ་ཡང་ཀ་ཁ་ག་ང་སྟེ་སྡེ་བ་དང་པོ་ནི། ལྕེའི་རྩ་
བའི་བྱེད་པས་སྐྱེད་ཅིང་། བརྗོད་ཚུལ་གྱི་ཁྱད་པར་ནི། བཞི་བོ་གོ་རིམ་བཞིན་དུ།
141



དམ་པ་དང༌། ལྷོད་པ་དང་། ཤིན་ཏུ་ལྷོད་པ་དང༌། ཁྱད་པར་དུ་ཆེས་ལྷོད་པར་
བརྗོད་པའི་རིམ་པས་སྔ་མ་སྔ་མ་ལས་ཕྱི་མ་ཕྱི་མ་ལྷོད་པའི་ཚུལ་གྱིས་བརྗོད་དགོས་སོ། །
བརྗོད་ཚུལ་གྱི་ཁྱད་པར་འ དི་ལེགས་པར་ཤེས་དགོས་པས། སྡེ་བ་ལྔ་བའི་ཛ་ཡིག་ཡན་
ཆད་ཀུན་ལ་རིགས་འགྲེ་སྦྱར་ཏེ་བསླབ་པར་བྱའོ། །དེ་བཞིན་དུ་ཅ་ཆ་ཇ་ཉ་ཞ་ཤ་ཡ་རྣམས་
རྐན་ལས་བྱུང་ཞིང་། དེ་ཡང་ཅ་ཆ་ཇ་ཉ་སྟེ་སྡེ་བ་གཉིས་པ་ནི། ལྕེའི་རྩེ་མོ་དང་ཉེ་བའི་
བྱེད་པས་སྐྱེད་ཅིང་། བརྗོད་ཚུལ་གྱི་ཁྱད་པར་ནི་གོང་བཞིན་ནོ། །ཞ་ཤ་ཡ་གསུམ་གྱི་
བྱེད་པ་ཡང་ལྕེའི་རྩེ་མོ་དང་ཉེ་ཙམ་འདྲ་ཡང་། ཞི་ཤ་གཉིས་ནི་ལྕེའི་རྩེ་མོ་དང་མཆོག་ཏུ་
ཉེ་ཞིང་རིམ་པས་ལྷོད་པ་དང་དམ་པའི་ཁྱད་པར་ཅན་དང་། ཡ་ནི་ལྕེའི་རྐེད་པར་ཅུང་
ཟད་ཉེ་བ་ཅན་ནོ། །ཏ་ཐ་ད་ན་ལ་རྣམས་སོ་ལས་བྱུང་ཞིང་། དེ་ཡང་ཏ་ཐ་ད་ན་སྟེ་སྡེ་བ་
གསུམ་པ་ནི༔ ལྕེའི་རྩེ་མོའི་བྱེད་ པས་སྐྱེད་ཅིང་། བརྗོད་ཚུལ་གྱི་ཁྱད་པར་ནི་གོང་
བཞིན་ནོ། །པ་ཕ་བ་མ་ཝ་རྣམས་མཆུ་ལས་བྱུང་ཞིང་། དེ་ཡང་པ་ཕ་བ་མ་སྟེ་སྡེ་བ་བཞི་
བ་ནི། མཆུ་སྦྱར་ཞིང་བཙུམ་པའི་བྱེད་པས་སྐྱེད་ཅིང་། བརྗོད་ཚུལ་གྱི་ཁྱད་པར་ནི་
གོང་བཞིན་ནོ། ། ཝ་ནི་མཆུ་ཅུང་ཟད་སྦྱོར་ལ་ཁད་དུ་ཉེ་ཞིང་མགྲིན་པའི་བྱེད་པས་ཀྱང་
བསྐྱེད་དོ། །ཙ་ཚ་ཛ་ཟ་ས་རྣམས་སོ་དང་རྐན་ལས་བྱུང་ཞིང་། དེ་ཡང་ཙ་ཚ་ཛ་གསུམ་
ལྕེའི་རྩེ་མོ་དང་ཤིན་ཏུ་ཉེ་བའི་བྱེད་པས་སྐྱེད་ཅིང་། བརྗོད་ཚུལ་གྱི་ཁྱད་པར་ནི་གོང་
བཞིན་ནོ། །ཟ་དང་ས་གཉིས་ཀྱི་བྱེད་པའི་ཁྱད་པར་འདྲ་ཞིང་ལྷོད་པ་དང་དམ་པའི་ཁྱད་
པར་ཅན་ནོ། ། ཚ་ལ་སོགས་པ་དང་ཤ་དང་ས་ནི་རྒྱ་གར་པས་འདོན་པ་དང་ཁྱད་པར་ཆེ་
བས་སྐྱེ་གནས་ཀྱང་མི་འདྲའོ། ། ད་ནི་སྤྱི་བོ་ལས་བྱུང་ཞིང་ལྕེའི་རྩེ་མོ་རྐན་དང་ཅུང་ཟད་
ཕྲད་པའི་བྱེད་པས་སྐྱེད་ དོ། ། དབྱངས་བཞི་ལས། ཨི་ནི་མགྲིན་པ་ལས་བྱུང་ཞིང་སྤྱི་
བོའི་ཆ་ནས་བཀུག་ཅིང་ཅུང་ཟད་དོག་པོར་བྱས་པའི་བྱེད་པ་ཅན་དང་། ཨེ་ནི་མགྲིན་
པ་ལས་བྱུང་ཞིང་སྤྱི་བོའི་ཆ་དང་ཅུང་ཟད་འདྲེས་ལ་གནས་གྱེན་དུ་བསྒྲེང་སྟེ་ཡངས་པར་
བྱས་པའི་བྱེད་པ་ཅན་དང་། ཨུ་ནི་མགྲིན་པ་དང་མཆུ་ལས་བྱུང་ཞིང༌། དེ་ཡང་མཆུ་
མ་རིག་ཙམ་དུ་ཟུམ་ཞིང་འཕང་སྨད་ནས་ཅུང་ཟད་དོག་པོར་བྱས་པའི་བྱེད་པ་ཅན་དང་།
ཨོ་ནི་མགྲིན་པ་དང་མཆུ་ལས་བྱུང་ཞིང༌། དེ་ཡང་མཆུ་འོག་མ་གྱེན་དུ་བཏེགས་པ་ལྟར་
འཕང་བསྟོད་ནས་ཡངས་པར་བྱས་པའི་བྱེད་པ་ཅན་ནོ། ། དེ་ལྟར་སྒྲའི་ང་རོའི་དབྱེ་བ་
14.2



དང་ང་རོ་འདྲེན་ཚུལ་དང་གནས་ཀྱི་ཁྱད་པར་བརྗོད་པ་དེ་རྣམས། དེས་དོན་གྱི་པཎྜི་
ཏར་རྣ་ཨརྦ་སིདྡྷིས་མཛད་པའི་ཡི་གེ་ཉུང་ངུར་བརྗོད་པ་རྨད་བྱུང་དོན་གྱི་བདུད་རྩིའི་རོ་
འཛིན་ཅེས་བྱ་བའི་བསྟན་བཅོས་ཀྱི་དགོངས་པ་ཇི་ལྟ་བ་བཞིན་དུ་བཤད་པ་ཡིན་ནོ། ། །
བདུན་པ། རྐྱང་བའི་ཡི་གེ་བཤད་པ་ལ། འདོགས་དང་མགོ་མ་སྦྱར་བའི་ཡི་གེ་
ལ་རྐྱང་བའི་ཡི་གེ་ཞེས་བྱ་ཞིང་། དེ་ལ་ཡང་འཕུལ་ཡིག་ཐོབ་ཚུལ་ནི། སྤྱིར་འཕུལ་ཡིག་
དང་སྔོན་འཇུག་གི་ཡི་གེ་རྣམ་གྲངས་ཡིན་ཞིང་། དེ་ཡང་སྔོན་འཇུག་གི་ཡི་གེ་ནི། ག་
ད་བ་མ་འ་ལྔ་ཡིན་ནོ། །དེ་དག་གིས་ཡི་གེ་གང་འཕུལ་བའི་ཚུལ་ནི། ག་ཡིས་འཕུལ་བའི་
ཡི་གེ་བཅུ་གཅིག་སྟེ། དཔེར་བརྗོད་ན། གཅལ་གཉའ་གཏའ་གདའ་གནའ་གཙང་
གཞན་གཟན་གཡན་གཤམ་གནས་ལྟ་བུའོ། །ད་ཡིས་འཕུལ་བའི་ཡི་གེ་དྲུག་སྟེ། དཔེར་
བརྗོད་ན། དཀའ་དགའ་དངན་དཔལ་དབལ་དམན་ལྟ་བུའོ། །བ་ཡིས་འཕུལ་བའི་ཡི་
གེ་བཅུ་སྟེ། དཔེར་བརྗོད་ན། བཀའ་བགད་བཅད་བཏབ་ བདག་བཙལ་ བཞད་་་
བཟང་བཤད་བསམ་ལྟ་བུའོ། །མ་ཡིས་འཕུལ་བའི་ཡི་གེ་བཅུ་གཅིག་སྟེ། དཔེར་བརྗོད་
ན། མཁའ་མགལ་མངན་ མཆན་མཇལ་མཉན་མཐའ་མདའ་མནའ་མཚན་མཛད་ལྟ་
བུའོ། །འ་ཡིས་འཕུལ་བའི་ཡི་གེ་བཅུ་སྟེ། དཔེར་བརྗོད་ན། འཁར་འགར་འཆད་
འཇའ་འཐད་འདམ་འཕར་འབའ་༢ཚལ་འཛར་ལྟ་བུའོ། །དེ་ལྟར་ན་རྐྱང་ཡིག་འཕུལ་
ཐོབ་པ་ཞེ་བརྒྱད་ཡོད་དོ། ། གཏན་ནས་འཕུལ་མི་ཐོབ་པའི་ཡི་གེ་དྲུག་ཡོད་དེ། ཝ་ར་ལ་
ཧ་ཨ་འ་སྟེ་དྲུག་གོ། དེ་ལ་ཡང་ར་ལ་གཉིས་ལ་འཕུལ་བྱེད་ཐོབ་པའི་ཡི་གེ་ཞེས་ཀྱང་བྱ་སྟེ།
རྐྱང་བ་ལ་འཕུལ་མི་ཐོབ་ཀྱང་མགོ་ཅན་དུ་སོང་བ་ན་འཕུལ་ཐོབ་པའི་ཕྱིར་ཕྱེད་འཕུལ་
ཐོབ་པའི་ཡི་གེ་གཉིས་ཞེས་བྱའོ། །
བརྒྱུད་པ། འདོགས་ཅན་གྱི་ཡི་གེ་བཤད་པ་ལ། ཡ་ར་ལ་ཝའི་འདོགས་ཅན་
བཞི་ལས། ཡ་བཏགས་བདུན་ཏེ། ཀྱ་ཁྱ་གྱ་པྱ་ཕྱ་བྱ་མྱ་ལྟ་བུའོ། །ར་བཏགས་བཅུ་
གཅིག་ སྟེ། ཀྲ་ཁྲ་གྲ་ཏྲ་བྲ་དྲ་པྲ་ཕྲ་བྲ་སྲ་ཧུ་ལྟ་བུའོ། ། ཏ་ལ་ར་བཏགས་ པའི་དཔེར་
བརྗོད་དུ། མང་པོ་ཞིག་གིས་སླེ་ཏྲེས་དང་ཏྲེས་སམ་ཞེས་བཀོད་ཀྱང་། དེ་གཉིས་ཞང་
ཞུང་གི་སྐད་ཡིན་ པས་ སྐབས་སུ་མ་བབ་ཅིང་། དེ་བས་ དྲོན་ཞེས་པ་འདུལ་བ་ནས་
བརྩོན་འགྲུས་ཀྱི་མིང་དུ་བཤད་པ་དེ་འཐད་པར་སེམས་སོ། །ཐ་ལ་ར་བཏགས་པ་སྔོན་གྱི་
143



དག་ཡིག་རྣམས་སུ་ཆེར་མི་གསལ་ཞིང་། ཕྱིས་ཀྱི་མཁས་པ་དག་གིས་ལྷམ་གྱི་སྒྲ་ཞིག་གི་
མིང་དུ་བཤད་པ་ལྟར་རོ། ། ལ་བཏགས་བཞི་ སྟེ། ཀླ་གླ་བླ་ཟླ་ ལྟ་བུའོ། ། རླ་དང་སླ་
གཉིས་མགོ་ཅན་གྱི་སྡེ་ཚན་དུ་གཏོགས་ཞེས་ཁ་ཅིག་གིས་བཞེས་དོ། ། ཝ་བཏགས་བཅུ་
གཉིས་ཏེ། ཀྭ་ ཁྭ་ གྭ་ ཉྭ་ དྭ་ཚྭ་ཞྭ་ཟྭ་རྭ་ལཱ་ ཤུ་ཧྭ་ལྟ་བུའོ། ། དེ་ཡང་གུག་སྐྱེད་ཅན་ལ་
གདགས་སུ་མི་རུང་ངོ༌། །དེ་ལྟར་ན་འདོགས་ཅན་གྱི་ཡི་གེ་སུམ་ཅུ་སོ་བཞི་ཡོད་དོ། ། །
དགུ་བ། མགོ་ཅན་གྱི་ཡི་གེ་བཤད་པ་ལ། ར་མགོ་ཅན་བཅུ་གསུམ་སྟེ། རྐ་རྒ་
རྔ་རྗ་རྙ་རྟ་རྡ་རྣ་རྦ་རྨ་རྩ་རྫ་རླུ་ལྟ་བུའོ། །ལ་མགོ་ཅན་བཅུ་སྟེ། ལྟ་ལྷ་ལྔ་ལྕ་ལྗ་ལྟ་ལྡ་ལྤ་ལྦ་
ལྷ་ལྟ་བུའོ། །ས་མགོ་ཅན་བཅུ་གཉིས་ཏེ། སྐུ་སྒ་སྔ་སྙ་སྟ་སྡ་སྣ་སྤ་སྦ་སྨ་སྩ་སླ་ལྟ་བུའོ། །
དེ་ལྟར་ན་མགོ་ཅན་གྱི་ཡི་གེ་སུམ་ཅུ་སོ་ལྔ་ཡོད་དོ། །བཤད་མ་ཐག་པའི་འདོགས་ཅན་དང་
མགོ་ཅན་གྱི་ཡི་གེ་ལ་བརྩེགས་ཡིག་ཅེས་བྱ་ཞིང་། བརྩེགས་ཡིག་དེ་ལ་ཡང་ཉིས་བརྩེགས་
དང་སུམ་བརྩེགས་གཉིས་སུ་ཕྱེའོ། །དེས་ན་འདོགས་ཅན་ཉིས་བརྩེགས་འཕུལ་བྱེད་ཀྱི་ཡི་
གེ་བཞི་སྟེ། ད་བ་མ་འ་བཞིའོ། །དེ་ཡང་ད་ཡིས་ཡ་རའི་འདོགས་ཅན་དགུ་འཕུལ་ཏེ།
དཀྱ་དཀྱུ་དཔྱ་དབྱད་དམྱ་དཀྲ་དགྲ་དཔྲ་དབྲ་ལྟ་བུའོ། །བ་ཡིས་ཡ་ར་ལ་ཡི་འདོགས་ཅན་
དྲུག་འཕུལ་ཏེ། བཀྱ་བགྱ་བཀྲ་བགྲ་བཀླ་བཟླ་ལྟ་བུའོ། ༑མ་ཡིས་ཡ་རའི་འདོགས་ཅན་
བཞི་འཕུལ་ཏེ། མཁྱ་མགྱ་མཁྲ་མག་ལྟ་བུའོ། །འ་ཡིས་ཡ་རའི་འདོགས་ཅན་གུ་འཕུལ་
ཏེ། འཁྱུ་འགྱུ་འདྲ་འཕྱ་འབྱ་འཁྲ་འགྲ་འོ ཕྲ་འབྲ་ལྟ་བུའོ། །དེ་ལྟར་ན་འདོགས་ཅན་གྱི་
ཉིས་བརྩེགས་འཕུལ་ཅན་ཡི་གེ་ཉི་ཤུ་རྩ་བརྒྱད་ཡོད་དོ། །མགོ་ཅན་འཕུལ་བའི་ཡི་གེ་ནི་བ་
ཡིག་ ཁོ་ ནར་ངེས་ ཤིང་། དེ་ལ་ ཡང་ མགོ་ཅན་ཉིས་བརྩེགས་འཕུལ་ བའི་ ཚུལ་ དང་།
མགོ་ཅན་སུམ་བརྩེགས་འཕུལ་བའི་ཚུལ་གཉིས་ལས། བ་ཡིས་ར་མགོ་ཅན་གྱི་ཉིས་
བརྩེགས་བཅུ་གཅིག་འཕུལ་ཏེ། བརྐ་བད་བརྔ་བརྡ་བརྙ་བརྟ་བརྡ་བ་བརྣ་བརྩེ་བཛྲ་
བརླ་ལྟ་བུའོ། །བ་ཡིས་ས་མགོ་ཅན་གྱི་ཉིས་བརྩེགས་དགུ་འཕུལ་ཏེ། བསྐ་བས་བསྔ་
བསྙ་བསྟ་ བསྡུ་བསྣ་ བསྡུ་བསླ་ལྟ་བུའོ། ། བ་ ཡིས་འཕུལ་བའི་བཅུ་འདི་ ངག་སྒྲོན་གྱི་་་་་
དགོངས་པ་ཡིན་ཞིང་། སྨྲ་རྒྱུན་དུ་དཔྱད་གཞིར་མཛད་དོ། །བ་ཡིས་ལ་མགོ་ཅན་ཉིད་
བརྩེགས་གཉིས་འཕུལ་ཏེ། བལྟ་དང་བལྟ་ལྟ་བུའོ། །ཁ་ཅིག་བལྟ་བཞེད་པ་ཡོད་ཀྱང་ཁོ་
བོས་དོར། བ་ཡིས་སུམ་བརྩེགས་ཡི་གེ་འཕུལ་བའི་ཚུལ་ལ། སྤྱིར་སུམ་བརྩེགས་ཡི་གེ་
144



བཅུ་བཞི་ཡོད་དེ། རྐུ་རྒྱུ་སྐྱ་སྐྱ་སྤྱི་སྤྱི་སྤྱི་སྐྲ་སྒྲ་སྣ་སྤུ་སྦྲ་སྨྲ་རྩྭ་ལྟ་བུའོ། །དེ་དག་ལས་འཕུལ་
ཡིག་ཐོབ་པ་དྲུག་སྟེ། བརྐུ་བརྒྱ་བསྐྱ་བསྒྱུ་བསྐྲ་བསྒྲ་ལྟ་བུའོ། །དེ་ལྟར་ན་མགོ་ཅན་ཉིས་
བརྩེགས་འཕུལ་ཅན་ཉི་ཤུ་རྩ་གཉིས་དང་། མགོ་ཅན་སུམ་བརྩེགས་འཕུལ་ཅན་དྲུག་སྟེ།
མགོ་ཅན་གྱི་བརྩེགས་ཡིག་འཕུལ་ཅན་ཉི་ཤུ་རྩ་བརྒྱད་ཡོད་དོ། །
བཅུ་བ། འཇུག་ཚུལ་ཁྱབ་ཆེ་ཆུང་བཤད་པ་ལ། དེ་ལ་ཝ་ཡིག་ནི། བ་ཕྱེད་ཝ་
རུ་འབོད་པ་ཡིན། །ཞེས་པ་ལྟར། ཕལ་ཆེར་བ་དང་སྦྱོར་བ་མཚུངས་ཤིང༌། དེར་མ་
ཟད་མིང་གཞི་ལ་འཇུག་པའང་ཝ་སྐྱེས་ཝ་ཁ་ལྟ་བུ་ཉུང་ཟད་ཅིག་ལས་མེད་པས། དེའི་
ཕྱིར་ཝ་ཡིག་འདི་ལ། མེད་ཀྱང་ཆོག་པའི་ཡི་གེ་གཅིག་ཅེས་ཐ་སྙད་མཛད་དོ། །དེ་
བཞིན་དུ་ལྷ་ཡིག་དང་ལྔ་ཡིག་གཉིས་གཅིན་སྣོད་ལྒང་བུའི་མིང་དང་། གྲངས་ཀྱི་ལྔ་མ་
གཏོགས་གཞན་ལ་མི་འཇུག་པས་རེ་རེ་བར་ཟད་ཅེས་པ་གྲགས་ཆེ་ལ། ཏྲ་དང་ཟླ་གཉིས་
གོང་དུ་སྨོས་པ་ལྟར་རེ་རེ་དང་། ས་ལ་བཏགས་པའི་ཙ་ཡིག་ནི། སྩལ་དང་སྩོལ་གཉིས་
ཁོ་ན་དང་། མ་འོག་ག་ལ་ར་བཏགས་མགྲ་ཡིག་ཀྱང་མགྲིན་དང་མགྲོན་གཉིས་ཁོ་ནར་
ཟད་ཅེས་བདག་གིས་ཁ་ཚོན་བཅད་དེ་སྨྲས་སོ། །ཡང་གསར་བུ་པ་རྣམས་ལ་དྲི་རྨེད་ཀྱི་
ཚུལ་དུ་བསྙད་པར་བྱ་བ་ནི། ལྷ་ཡིག་ནི། ལྐོག་དང་ལྐུགས་ལྟ་བུ་གཉིས་ལས་ལྷག་པ་
ཡོད་དམ་མེད། ལ་ཡིག་ནི། སྟག་སྤགས་ཟེར་བ་ལྟ་བུ་པ།ས་པའི་མིང་ལས་གཞན་ལ་
འཇུག་པ་ཡོད་དམ་མེད། ལྔ་ཡིག་ཀྱང་། མགྲིན་པའི་ལྦུ་བ་རྒྱ་མཚོའི་ལྦུ་བ་ལྟ་བུ་ལས་
གཞན་ཡོད་དམ་མེད། མགྱུ་ཡིག་ནི། མགྱོགས་ལྟ་བུ་རྣ་རུ་ཅན་དང༌། དགྱ་ཡིག་ནི།
དགྱེས་ལྟ་བུ་འགྲེང་བུ་ཅན་དང་། བགྱ་ཡིག་ནི། བགྱི་བགྱིད་བགྱིས་ལྟ་བུ་གུག་གུ་ཅན་
ལས་གཞན་པ། ཁོ་བོའི་བློ་གྲོས་ཀྱི་བུག་པ་དོག་པས་མ་མཐོང་ཡང་། གལ་ཏེ་མཁྱེན་
སྤྱན་ཡངས་པ་དག་གི་སྤྱན་ལམ་དུ་དེ་མིན་པའི་ཚུལ་གཞན་ཞིག་ཤར་བྱུང་ན། བདག་གི་
སུག་རྗེས་ངན་པ་འདི་ལ་ཕྲི་སྣོན་ཅི་བདེར་མཛོད་ཅེས་སྐབས་དབྱེ་བར་བྱའོ། ། ངག་སྒྲོན་
དུ། དུས་བགྱངས་ཞེས་བྱུང་ཡང་དུས་འགྱུངས་ཞེས་པ་ལེགས་སམ་སྙམ་པས་དཔྱད་
པར་འཚལ། །
བཅུ་གཅིག་པ། རྗེས་སུ་འཇུག་ཚུལ་བཤད་པ་ལ། ག་ང་ད་ན་བ་མ་འ་ར་ལ་ད་
ས་བཅུ་ལ་རྗེས་འཇུག་གི་ཡི་གེ་ཞེས་བྱ་ཞིང༌། དེ་དག་གང་གི་རྗེས་སུ་འཇུག་ཅེ་ན།
145



སྤྱིར་རྗེས་འཇུག་བཅུ་བོ་གསལ་བྱེད་སུམ་ཅུ་ཐམས་ཅད་ཀྱི་རྗེས་སུ་འཇུག་པ་ལ་དགག་པ་
མེད་མོད། འོན་ཀྱང་དེ་དག་གིས་མཐའ་རྟེན་བྱས་ན། ། མིང་དུ་འགྲུབ་མི་འགྲུབ་ཀྱི་
ཁྱད་པར་ནི། དཔེར་ན་ པ་ཡིག་དང་ མ་ཡིག་གི་རྗེས་ སུ་རྗེས་འཇུག་བ་ཡིག་སྦྱར་བ།
པབ་མབ་ལྟ་བུའི་མིང་བོད་སྐད་ལ་མི་དགོས་ པས་དེ་ལྟར་སྦྱོར་མི་རུང་བའི་ཚུལ་སོགས་
ཤེས་པར་བྱ་བ་འགའ་ཡོད་ཀྱང་ཡིག་ཚོགས་ཀྱིས་འཇིགས་ཏེ་མ་བྲིས་སོ། །འ་ཡིག་ནི་དེ་ལྟ་
མ་ཡིན་པར་ཡི་གེ་ཀུན་གྱི་རྗེས་སུ་སྦྱོར་དགོས་ཏེ། འ་ནི་ཨ་ལས་ཆད་པར་གྲགས་པ་ལྟར་
ཨའི་སྒྲ་ལྷོད་ པ་ལས་ འ་ཞེས་ པ་ བོད་སྐད་ལ་དགོས་དབང་གིས་ བཅུལ།་ པ་དེ་ཡིན་ཞིང་།
བོད་སྐད་ཕལ་ཆེར་རིང་ཆ་ཅན་ཡིན་པས་འ་ཡིག་གི་སྒྲ་དང་ལྡན་པར་བྱུང་ངོ༌། །དེའི་ཕྱིར་
མཐའ་རྟེན་གཞན་མེད་པའི་སྐབས་སུ་འ་མཐའ་ངེས་པར་སྦྱོར་དགོས་པ་ཡིན་ནོ། །འོ་ན་
འ་ཡིག་གི་རྗེས་སུ་འ་ཡིག་ཅི་ལྟར་སྦྱོར་ཞེ་ན། དེ་ཡང་སྦྱར་དུ་རུང་སྟེ། དཔེར་ན་ནམ་
མཁའི་མཐའ་ཞེས་པ་ལ་ནམ་མཁའི་མཐའ་ཞེས་འ་ཡིག་གཉིས་སྦྱོར་བའི་ཕྱིར། ཚུལ་
འདི་ནི་སུམ་ཅུ་བའི་དགོངས་པ་ཡིན་ཏེ། དེ་ཉིད་ལས། བདུན་པ་ཉིད་ལ་བདུན་པ་
སྟེ། །ཞེས་གསུངས་པའི་ཕྱིར། འོ་ན་དག་ཡིག་གང་གཱའི་ཆུ་རྒྱུན་ལས། དགའ་མདའ་
ལྟ་བུ་ལ་འ་ཡིག་གི་མཐའ་རྟེན་འཇུག་ཀྱང་། གུག་འགྲེང་ཅན་ལ་མི་འཇུག་པས། དེས་
ནི་རྗེས་འཇུག་ཕྱེད་དང་བཅུར་འདོད་ཅེས་པ་ཅི་ལྟར་ཡིན་ཞེ་ན། ཁོ་བོ་ནི་དེ་མི་འདོད་
དེ། གུག་འགྲེང་ཅན་ལའང་འ་མཐའ་སྦྱར་ཆོག་པའི་ཕྱིར་ཏེ། དཔེར་ན། དེ་ལ་ནི་
ཁོ་བོ་འགྲོ་ཞེས་པ་ལྟ་བུ་ལ། དེའ་ལའ་ནིའ་ཁོའ་བོའ་འགྲོའ་ཞེས་སྦྱོར་བ། སུམ་རྟགས་
ཀྱི་དགོངས་པ་ཡིན་པར། ལི་ཤི་གུར་ཁང་དུ་གསུངས་ཤིང་། ཞ་ལུ་ལོ་ཆེན་གྱི་སུམ་ཅུ་
བའི་འགྲེལ་བ་ལས་ཀྱང་། སྒྲ་དང་འཇུག་པ་རྣམས་ཀྱི་མཐར་འ་ཡིག་དངོས་སུ་མེད་
ཀྱང༌། རྗེས་འཇུག་བཅུ་བོ་མ་ཞུགས་པའི་མིང་གི་སྦྱོར་བ་མེད་པར་གསུངས་པའི་རིགས་
པས། འ་མཐའ་ཅན་དུ་དོན་གྱིས་ཐོབ་པ་རྣམས་ཀྱི་མཐར་ཡང་འི་ཉིད་མཐུན་པའོ། །
ཞེས་ གསུངས་ པའི་ ཕྱིར། འདིའི་ དོན་ གྱིས་ ཐོབ་ པ་ ཞེས་ པ་ ལ་ དགོས་ པ་ ཡོད་ དེ།
བཀས་བཅད་གསར་བ་ལ་ཡི་གེ་ཉུང་བའི་སླད་དུ་འ་མཐའ་དབྱི་བ་ཡིན་གྱི་དོན་ཐོབ་ལ་
ཡོད་ ཅེས་ པའི་དོན་ནོ། ། དེ་བཞིན་དུ་བོད་སྐད་འགའ་ཞིག་གི་བརྗོད་བྱའི་ ཤུགས་ལ།
ཡ་ཡིག་དང་ཧ་ཡིག་གི་གདངས་ཐོན་པའི་རྒྱུ་མཚན་གྱིས། དེ་ཤེས་པར་བྱ་བའི་ཆེད་དུ་
146



མ་ང།་
སྔོན་གྱི་ཡིག་རྙིང་རྣམས་སུ། མི་ལ་སྤྱི། མེ་ལ་མྱེ་ཞེས་ཡ་ཡིག་བཏགས་པ་དང༌། རྙིང་
བ་ལ་རྙིང་བ་དང་། རྫོགས་སོ་ལ་རྫོགས་སྒོ་ཞེས་ཧ་ཡིག་འདོགས་པར་མཛད་པ་ཡང་
དོན་མེད་མ་ཡིན་ཞིང༌། དེར་མ་ཟད་རྒྱ་སྐད་འགའ་ཞིག་འདོན་བདེ་བའི་སླད་དུ་བོད་
སྐད་དང་མཐུན་པར་བཟོས་པ་ཡང་སྣང་སྟེ། དཔེར་ན། གུ་རུ། ཛམྦུ་པྲིཀྵ། ཛམྦྷ་
ལ། གོ་ཏ་མ་སོགས་ལེགས་སྦྱར་གྱི་སྐད་དངོས་ཡིན་ཡང་། དེ་རྣམས་བོད་སྐད་དུ་ལོ་
ཡིག་གིས་འཕུལ་བ་ལྟར་ཀློག་དགོས་ཚུལ་ཤེས་པའི་ཕྱིར་དུ། དི་དག་གི་མིང་ཡིག་དང་
པོར་འགུ་རུ། འཛམྦུ་པྲིཀྐ། འཛམྦྷ་ལྷ། འགོའུ་ཏ་མ་ཞེས་འ་ཡིག་གིས་འཕུལ་བའང་
མཁས་པའི་བརྡའ་ལས་བྱུང་བས་དགོས་པ་ཅན་དུ་ཤེས་པར་བྱོས་ཤིག
བཅུ་གཉིས་པ། སླར་ཡང་འཇུག་པའི་ཡི་གེ་བཤད་པ་ལ། རྗེས་འཇུག་ཡི་གེ་
བཅུ་ལས། ས་དང་ད་གཉིས་ལ་ཡང་འཇུག་ཅེས་བྱ་སྟེ། རྗེས་འཇུག་གི་ཡང་རྗེས་སུ་
འཇུག་པས་སོ། །དེ་གཉིས་རྗེས་འཇུག་གང་གི་རྗེས་སུ་འཇུག་ཅེ་ན། ས་ཡིག་ནི་ག་ང་བ་
མ་བཞིའི་རྗེས་སུ་འཇུག་པ་དང་། ད་ཡིག་ནི་ན་ར་ལ་གསུམ་གྱི་རྗེས་སུ་འཇུག་གོ། ད་
ཡི་ཡང་འཇུག་འདི་ལ་ད་དྲག་ཀྱང་ཟེར། ཚུལ་ཅི་ལྟར་འཇུག་ཅེ་ན། མིང་ལ་འཇུག་པ་
དང་། བྱེད་པས་བྱ་བ་བྱས་པའི་འབྲས་བུ་ལ་འཇུག་པ་གཉིས་ལས། མིང་ལ་འཇུག་པ་
ནི་སྐབས་ཐམས་ཅད་དུ་ངེས་ཅན་དུ་འཇུག་ལ། བྱེད་པས་བྱ་བ་བྱས་པའི་འབྲས་བུ་ལ་
འཇུག་པ་ནི་བྱས་ཟིན་འདས་ཚིག་ལ་ངེས་ཅན་དུ་འཇུག་ཀྱང་། བྱ་ཚིག་དང་བྱེད་ཚིག་
ལ་ ངེས་ པ་ མེད་ དོ། ། དེ་ ལ་ ས་ ཡི་ ཡང༌ འཇུག་ མིང་ ལ་ འཇུག་ པ་ དཔེར་ མཚོན་ ན།
འཕགས་ པའི་ཚོགས་ལ་ཕྱོགས་ སུ་ གཏོགས་པ་ཡི། ། གྲངས་མེད་ སངས་རྒྱས་ཚངས་་་་་
དབྱངས་གསུངས་པ་ལ། ། ཚེ་རབས་སྐབས་སུ་སྐྱབས་ཀྱི་ཐབས་ལ་བསྟེན། ། སེམས་ཅན་
ཐམས་ཅད་གདམས་ངག་ཉམས་ལེན་མཛོད། །ཅེས་པ་ལྟ་བུ་ག་ང་བ་མའི་རྗེས་སུ་ས་
མཐའ་ཐོབ་པ་རྣམས་མིང་ཡིན་པས་སྐབས་ཐམས་ཅད་དུ་དགོས་ཤིང་། བྱ་བྱེད་སོགས་
ཀྱི»་འདས་ཚིག་ལ་འཇུག་པ། དཔེར་ན། ཀློག་བྱེད་བཀླག་བྱ་བཀླགས་བྱས་ན། །
སྐྱོང་བྱེད་བསྐྱང་བྱ་རབ་བསྐྱུངས་སོ། །སྐྱོབ་བྱེད་བསྐྱབ་བྱ་ལེགས་བསྐྱབས་ནས། །སྒོམ་
བྱེད་བསྒོམ་བྱ་བསྒོམས་ཟིན་ཏོ། །ཞེས་པ་ལྟ་བུ་ག་ང་བ་མའི་རྗེས་སུ་ ས་མཐའ་ཐོབ་པ་
རྣམས་འདས་ཚིག་ཡིན་པས་ ཐོབ་ཀྱང་། བྱ་ཚིག་དང་བྱེད་ཚིག་ལ་མི་དགོས་སོ། །
147



དཔེར་བརྗོད་རྒྱས་པ་ཤེས་རབ་འོད་ཟེར་གྱིས་མཛད་པའི༔ ས་མཐའི་རྣམ་དབྱེ་རབ་
གསལ་སྒྲོན་མེ་ལས་ཤེས་པར་བྱའོ། །དེ་བཞིན་དུ་ད་དྲག་གི་ཐོབ་ཚུལ་ལ་ཡང་གཉིས་ལས།
མིང་ལ་འཇུག་པ་ནི་དཔེར་ན། ཕར་ཕྱིནད་འཛིནད་ཅིང་མཁྱེནད་པ་བརྟད། ། ཐརད་
པའི་འབྱོརད་པ་གྱུརད་ཅིག་གུ། བསལད་ཅིང་འཚལད་ཏོ་བཀའ་སྩོལད་ཅིག ཅེས་
པ་ལྟ་ བུ་ད་དྲག་ནི་ངེས་ ཅན་དང་། བྱས་ཟིན་འདས་པ་ལ་འཇུག་ པ་ ནི་དཔེར་ན།
འདོན་བྱེད་གདོན་བྱ་ལེགས་བཏོནད་ཅིང་། །སྒྱུར་མཁན་བསྒྱུར་བྱ་རབ་བསྒྱུརད་ནས། །
སྒྲོལ་བྱེད་བསྒྲལ་བྱ་བསྒྲལད་ཟིན་ཏོ། །ཞེས་པ་ལྟ་བུ་ཡིན་པས་གཞན་ལ་རིགས་བསྒྲེ་བར་
བྱའོ། །ད་དྲག་འདི་དགོས་པ་ཅིའི་ཕྱིར་དུ་འཇུག་ཅེ་ན། སྤྱིར་ཡང་འཇུག་རྣམས་འདས་
པ་སྟོན་ཕྱིར་དུ་འཇུག་པ་མང་ཞིང་། ཡང་སྒོས་ད་དྲག་ནི་བོད་སྐད་ཀྱི་གདངས་ལས་
ཀྱང་ཡིན་ཏེ། ཕྱིནད་འཛིནད། འབྱོརད་ཐརད། རོལད་འཕྲུལད་རྣམས་སྒྲ་ཤིན་
ཏུ་དག་པར་ཀློག་པ་དག་གི་སྒྲའི་ཟུར་ལ་ཕགས་ཟེར་བ་ལྟ་བུ་ད་ཡིག་གི་གདངས་ངེས་པར་
ཐོན་པས། དེ་ཤེས་པའི་ཆེད་དུ་སྒྲ་བསྒྱུར་སྨྲ་བ་རྣམས་ཀྱིས་ད་དྲག་གི་སྲོལ་མཛད་དོ། །
དེང་སང་ཕལ་ཆེ་བས། ད་བ་ས་ཀྱི་ག་ང་གི། །ན་མ་ར་ལ་གྱི་སྡེ་དཔེར། །ལྟ་བུ་སྡོམ་ཚིག་
གིས་ཚིམ་ནས་ན་ར་ལ་གསུམ་གྱི་རྗེས་སུ་གྱི་སྒྲ་ཐོབ་པ་ངེས་པར་མེད་ཅེས་གོ་བ་ནི། ད་
དྲག་གི་གཏམ་འདི་རྣ་ཁུང་དུ་འདྲིས་པར་མ་བྱས་པའི་སྐྱོན་ཡིན་ཏེ། དཔེ་དག་པ་རྣམས་
སུ་ཏིང་ངེ་འཛིན་ཀྱི་ཡུལ། རྣམ་ཐར་ཀྱི་སྒོ། ཕ་རོལ་ཀྱི་མཐའ་ཞིས་ཀ་ཀྱི་ཡོད་པ་དང་།
དག་ཡིག་རྣམས་སུའང་གསལ་བར་བྱུང་བས་སོ། །ད་དྲག་ཤེས་པ་ཤིན་ཏུ་གལ་ཆེ་བས།
དཔེར་བརྗོད་ ཅུང་ ཟད་ བྱ་ན། ཀུན་ ཏུ། བསྟན་ ཅེས། སྟོན་ ཅིག རྐྱེན་ ཀྱི།
འཛིན་ ཀྱང༌། ལྷན་ ཅིག་ བརྒྱན་ ཀྱང༌། ལན་ ཅིག རྟེན་ ཅིང་། ཤིན་ ཏུ།
གསོན་ཅིག སྨིན་ཅེ་ན། ཞེན་ཅིང་། མནན་ཏོ། བརྟན་ཅིང་། བསྒྱུར་ཅེའོ། །
ཟེར་ཅིང་། འཛེར་ཏོ། ། རོལ་ཅིག མཚར་ཏུ། སྤྲུལ་ཏོ། ། སོལ་ཅིག བསྩལ་
ཏོ། །འཚལ་ཏོ། ། བསལ་ཅེའོ་ལ་སོགས་པ་ལྟ་བུའོ། །དེ་ལྟ་བུ་ན་ར་ལ་གསུམ་གྱི་རྗེས་སུ།
དུ་ཏོ་ཅིང་ཅིག་ཅེས་ཀྱང་སོགས་ཐོབ་པ་ད་དྲག་ཐོབ་པའི་རྒྱུ་མཚན་གྱིས་ཡིན་ལ། དེ་
ལས་གཞན་པའི་སྐབས་སུ་ན་ར་ལ་གསུམ་གྱི་རྗེས་སུ་ཞིང་ཞིག་ཞེས་ཡང་སོགས་ཐོབ་པ་ལ་
རྩོད་པ་མེད་མོད། འོན་ཀྱང་དེང་དུས་ཀྱི་མཁས་པ་མང་པོའི་གསུང་རྩོམ་དུ། ཡིན་
148



ཅིང་། ཡིན་ཀྱང་། ཞེས་པ་མང་དུ་བྱུང་ཡང་ཡིད་རྟོན་དཀའ་སྟེ། དེ་དག་ནི་ཟིན་
ཀྱང་འོན་ཀྱང་སོགས་ལ་དཔག་པ་ཡིན་ན་ཆེས་མི་འཐད་དེ། ཟིན་ཀྱང་འོན་ཀྱང་སོགས་
ནི་ད་དྲག་གིས་མིང་མཐའ་འདྲེན་ཚུལ་ཡིན་ལ། གལ་ཏེ་ཡིན་ཞེས་པ་ད་དྲག་ཅན་ཡིན་
ན། ཡིན་ཅེ་ན། ཡིན་ ཅེའོ། ཞེས་ ཐོབ་ དགོས་ པ་ ལ་དེ་འདྲ་ ཆེར་མི་སྣང་ཞིང་།
དེར་མ་ཟད་ད་དྲག་ནི་འདས་ཚིག་ལ་འོས་ཆེ་བས། །ཡིན་ཏོ་ཞེས་ཐོབ་དགོས་པ་ལས་དཔེ་
དག་པ་རྣམས་སུ་ཡིན་ནོ་ཞེས་པ་མང་དུ་བྱུང་བས། དེས་ན་ཡིན་ཞིང་། ཡིན་ཡང་ཞེས་
བྲི་ན་མཛེས་པར་སེམས་སོ། །
རྩ་བའི་ས་བཅད་གཉིས་པ། ཡི་གེ་ལས་བྱུང་བའི་མིང་བཤད་པ་ལ། ཡི་གེ་
་ གཅིག་ཙམ་ལ་བརྗོད་བྱ་སྟོན་པའི་ནུས་པམེད་པས་ཡི་གེ་དུ་མ་འདུས་པ་ལས་མིང་བྱུང་
ངོ༌། །འོ་ན་ཁ་ཞེས་པ་དང་ཉ་ཞེས་པ་རིམ་པ་བཞིན་དུ་གདོང་གི་ཁ་དང་སྲོག་ཆགས་ཉའི་
མིང་མ་ཡིན་ནམ། ཅིའི་ཕྱིར་མིང་ལ་ཡི་གེ་དུ་མ་འདུ་དགོས་ཞེ་ན། མིང་དུ་གྲུབ་པའི་
ཁ་དང་ཉ་ཡིག་ལའང་ཁའ་དང་ཉའ་ཞེས་འ་ཡིག་གི་མཐའ་རྟེན་ཡོད་པས་སྐྱོན་དེ་མེད་
དོ། །འདི་ནི་སུམ་རྟགས་ཀྱི་དགོངས་པ་ཡིན་པས་ངེས་པར་ཁས་ལེན་དགོས་ཏེ། སུམ་
ཅུ་པ་ལས། ཨཱ་ལི་བཞི་ལས་གང་ལྡན་ཡང་། །རྗེས་འཇུག་བཅུ་བོ་མ་ཞུགས་ན། ། སྙིང་
གཞན་སྦྱོར་བ་ཡོད་མི་སྲིད། །ཅེས་དང་། རྟགས་འཇུག་ལས་ཀྱང༌། ཕོ་ཡིག་དེ་དག་
རྣམས་ལ་ཡང་། ། འཇུག་ པར་བཅས་ པ་མེད་ན་ནི། ། མིང་དང་ཚིག་ཀྱང་གསལ་མི་་་་
ནུས། །ཞེས་གསུངས་པའི་ཕྱིར། དེ་འདྲའི་ཡི་གེ་མ་མཐོང་ངོ་ཞེ་ན། དེ་ཡང་སྐྱོན་མེད་
དེ། རྣམ་འགྲེལ་ལས། མ་མཐོང་ཕྱིར་ན་མེད་ པ་མིན། ། ཞེས་ གསུངས་པའི་ཕྱིར།
དེས་ན་ཡི་གེ་གཉིས་སོགས་འདུས་ནས་དོན་གྱི་ངོ་བོ་ཙམ་སྟོན་པའི་སྒྲ། མིང་གི་མཚན་
ཉིད། མཚན་གཞི་ནི། བུམ་པ་ཞེས་བརྗོད་པའི་སྒྲ་ལྟ་བུའོ། །དེ་ལ་དབྱེ་ན། དངོས་
མིང་དང༌། བཏགས་མིང་གཉིས། དོན་དེ་ལ་ཐོག་མར་བརྡའ་སྦྱར་བའི་མིང་གང་ཞིག
ཁྱོད་ལས་དོན་དེ་འཁྲུལ་མེད་དུ་གོ་བར་ནུས་པའི་སྒྲ། དོན་དེའི་དངོས་མིང་གི་མཚན་
ཉིད། མཚན་གཞི་ནི། རི་དྭགས་ཀྱི་རྒྱལ་པོ་ལ་སེང་གེ་ཞེས་བརྗོད་པའི་སྒྲ་ལྟ་བུའོ། །
དངོས་མིང་དུ་འཇུག་པའི་དོན་དེ་དང་འདྲ་བའམ་འབྲེལ་བ་གང་རུང་རྒྱུ་མཚན་དུ་བྱས་
ནས། གཞི་དེ་ལ་ཕྱིས་བརྡའ་སྦྱར་བའི་སྒྲ། དོན་དེའི་བཏགས་མིང་གི་མཚན་ཉིད།
149



མཚན་གཞི་ནི། བྲམ་ཟེའི་ཁྱེའུ་སྣ་ཉག་ལ་སེང་གེ་ཞེས་བརྗོད་པའི་སྒྲ་ལྟ་བུའོ། ། ཤེས་བྱ་
ཞེས་པའི་སྒྲ་དངོས་པོ་སྤྱིའི་མིང་ཡིན་ཡང་དངོས་པོའི་མིང་མ་ཡིན་པ་དང་། ཤེས་བྱ་
ཞེས་པའི་སྒྲ་དངོས་པོ་ལ་འཇུག་ཀྱང་དངོས་པོ་དེའི་འཇུག་ཡུལ་དང་བརྗོད་བྱ་ཡང་མིན།
དངོས་པོ་ལ་ཤེས་བྱ་ཞེས་མིང་དུ་བཏགས་ཀྱང་ཤེས་བྱ་ཞེས་པའི་སྒྲ་དངོས་པོའི་བཏགས་
མིང་ཡིན་པ་སོགས་ཀྱི་ཁྱད་པར་ཤེས་དགོས་པ་མང་དུ་ཡོད་དོ། ། །
རྩ་བའི་ས་བཅད་གསུམ་པ་ཚིག་བཤད་པ་ལ། ཚིག་གི་ངོ་བོ། ཚིག་གི་རྣམ་དབྱེ།
ཚིག་སྡུད། ཚིག་ཕྲད། ཚིག་རྒྱན། ཚིག་བྲི་ཚུལ་དང་དྲུག་གོ། དང་པོ་ནི། ཁྱད་
གཞི་ཁྱད་ཆོས་སྦྱར་བའམ་རྣམ་དབྱེ་དང་ཚིག་ཕྲད་ལ་སོགས་པའི་རྐྱེན་གྱིས་དོན་ཀྱི་ཁྱད་
པར་སྟོན་པའི་སྒྲ། ཚིག་གི་མཚན་ཉིད། མཚན་གཞི་ནི། བུམ་པ་མི་རྟག་གོ་ཞེས་
བརྗོད་པའི་སྒྲ་ལྟ་བུའོ། །
གཉིས་པ་ཚིག་གི་རྣམ་དབྱེ་ན། ངག་ གཞན་རྣམ་དབྱེ་བརྒྱད་པོ་གང་རུང་གི་
གནས་ སྟོན་བྱེད་དུ་རྣམ་པར་དབྱེ་བར་བྱ་བའི་སྒྲ་དེ། རྣམ་དབྱེའི་མཚན་ཉིད་ཡིན།
དེ་ལ་དབྱེ་ན། དང་པོ་དངོས་པོ་བརྗོད་པ། གཉིས་པ་ལས་སུ་བྱ་བ། གསུམ་པ་བྱེད་
པ། བཞི་བ་དགོས་ཆེད། ལྔ་བ་འབྱུང་ཁུངས། དྲུག་པ་འབྲེལ་བ། བདུན་པ་
གནས་གཞི། བརྒྱད་པ་འབོད་པ་སྟེ་རྣམ་དབྱེ་བརྒྱད་ཡོད་དོ། །དེ་རྣམས་ཀྱི་མཚན་གཞི་
གང་ཞེ་ན། གཞི་གཅིག་ལ་མཚོན་ན། བུམ་པ་འདི། བུམ་པ་དེ་དག བུམ་པ་དེ་
རྣམས་ཞེས་པའི་ངག་ནི། གང་དུ་ཕྱེ་བའི་རྣམ་དབྱེ་དང་པོའི་གནས་སྟོན་པའི་ངག་ཡིན།
གང་འབྱེད་བྱེད་ཀྱི་རྣམ་དབྱེ་དང་པོ་དངོས་ནི། འདི་སྒྲ་དང་དག་སྒྲ་དང་རྣམས་སྒྲ་
རྣམས་ཡིན་ནོ། །དེ་བཞིན་དུ་བུམ་པ་རུ་ཆུ་བླུགས་ཞེས་པའི་ངག་ནི། གང་ཕྱེ་བའི་རྣམ་
དབྱེ་གཉིས་པ་ལས་སུ་བྱ་བའི་གནས་སྟོན་པའི་ངག་ཡིན། གང་གིས་འབྱེད་པའི་རྣམ་
དབྱེ་གཉིས་པ་དངོས་ནི། རུ་ཞེས་པ་དེ་ཡིན་ནོ། །བུམ་པས་ཆུ་སྐྱོར་ཞེས་པ། གང་ཕྱེ་
བའི་རྣམ་དབྱེ་གསུམ་པ་བྱེད་པའི་གནས་སྟོན་པའི་ངག་ཡིན། གང་གིས་འབྱེད་པའི་
རྣམ་དབྱེ་གསུམ་པ་དངོས་ནི། པས་ཞེས་པའི་རྗེས་འཇུག་གི་ས་ཡིག་དེ་ཡིན་ནོ། །བུམ་
པའི་ཆེད་དུ་སྟན་བྱ་ཞེས་པ། བཞི་བ་དགོས་ཆེད་སྟོན་བྱེད་དུ་ཕྱེ་བའི་ངག་ཡིན། དེ་
འབྱེད་བྱེད་ཀྱི་རྣམ་དབྱེ་བཞི་བ་ནི། དུ་ཞེས་པ་དེ་ཡིན་ནོ། བུམ་པ་ལས་བདུད་རྩི་བྱུང་
150



ཞེས་པ། ལྔ་བ་འབྱུང་ཁུངས་སྟོན་བྱེད་དུ་ཕྱེ་བའི་ངག་ཡིན། དེ་འབྱེད་བྱེད་ཀྱི་རྣམ་
དབྱེ་ལྔ་བ་ནི། ལས་ཞེས་པ་དེ་ཡིན་ནོ། །བུམ་པའི་ཁ་དོག་ཅེས་པ། དྲུག་པ་འབྲེལ་བ་
སྟོན་བྱེད་དུ་ཕྱེ་བའི་ངག་ཡིན། དེ་འབྱེད་བྱེད་ཀྱི་རྣམ་དབྱེ་དྲུག་པ་ནི། འི་སྒྲ་དེ་ཡིན་
ནོ། །བུམ་པ་ལ་བདུད་རྩི་ཡོད་ཅེས་པ། བདུན་པ་གནས་གཞི་སྟོན་བྱེད་དུ་ཕྱེ་བའི་ངག་
ཡིན། དེ་འབྱེད་བྱེད་ཀྱི་རྣམ་དབྱེ་བདུན་པ་ནི། ལ་སྒྲ་དེ་ཡིན་ནོ། །ཀྱེ་བུམ་པ་ཞེས་པ་
རྣམ་དབྱེ་བརྒྱུད་པ་སྟེ། ཀྱེ་ཞེས་པས་ཕྱེ་བ་ཡིན་ནོ། །མིང་མཐའི་སུ་རུ་ཏུ་དུ་ན་ར་ལ་སྟེ་
ཡི་གེ་བདུན། ལ་ལར་རྣམ་དབྱེ་གཉིས་པ་དང་མཐུན། ལ་ལར་བཞི་བ་དང་མཐུན།
ལ་ ལར་ བདུན་ པ་ དང་ མཐུན། ལ་ ལར་ དེ་ ཉིད་ དང་ ཚེ་ སྐབས་ དང་ མཐུན་ ཞིང་།།
དཔེར་བརྗོད་ནི་གཞན་དུ་བྱས་ཟིན་ཏོ། །འོ་ན། དུ་བ་ཡོད་པས་མེ་ཡོད་དོ་ཞེས་པའི་
རྗེས་འཇུག་གི་ས་ཡིག་དེ་ཡང་རྣམ་དབྱེ་གསུམ་པ་ཡིན་ནམ་ཞེ་ན་མ་ཡིན་ཏེ། དེ་ནི་རྣམ་
དབྱེ་བཞི་བར་གཏོགས་སོ། །འོན་ཀྱང་དགོས་ཆེད་དང་དོན་གཅིག་པ་མ་ཡིན་ཏེ། ལས་
གཅིག་ལ་ལྟོས་པའི་སྔ་ཕྱི་བ་ཡ་ནི་བའི་ཕྱིར་ཏེ། ལས་གང་གི་རྒྱུ་མཚན་ནི་ལས་དེའི་སྔ་
ལོགས་སུ་གྲུབ་པ་དང་། ལས་གང་གི་དགོས་ཆེད་ནི་ལས་དེའི་ཕྱི་ལོགས་སུ་གྲུབ་པ་ཡིན་
ནོ། ། རྒྱ་གར་དང་བོད་དང་སོག་པོ་གསུམ་ལ་རྣམ་དབྱེ་བརྒྱད་མེད་མི་རུང་ཞིང༌། རྒྱུ་
ནག་ལ་རྣམ་དབྱེ་གཏན་ནས་མི་དགོས་པར། ཚིག་གོང་འོག་བརྗེ་བའི་ཁྱད་པར་ཙམ་
ལས་ མིང་ ཐམས་ ཅད་ བརྗོད་ པར་འདོད་ཅིང༌། རྣམ་དབྱེའི་ཚབ་ ཏུ་ ཕིང༌། ནང་།
ཆུས། བཞུའུ་ཞེས་པ་བཞི་འདོད་ཅིང་། དེ་ཡང་དབྱངས་སམ་ང་རོ་ཡིན་པར་མངོན་
པས། ཕིང་ཞེས་པ་དབུགས་ཆ་སྙོམ་པའི་ཤུགས་ཀྱིས་ཐོན་པ་དང༌། ནང་ཞེས་པ་
དབུགས་གྱེན་དུ་བཏེགས་པའི་ཤུགས་ཀྱིས་ཐོན་པ་དང་། ཆུས་ཞེས་པ་དབུགས་ཐོད་
ཀར་ཕྱིར་འཕུལ་བའི་ཤུགས་ཀྱིས་ཐོན་པ་དང་། བཞུའུ་ཞེས་པ་དབུགས་ཐུར་དུ་ཕྱུང་
བའི་ཤུགས་ཀྱིས་ཐོན་པ་དང་། མིང་གང་བརྗོད་ཀྱང་བརྗོད་ཚུལ་བཞི་བོ་འདི་ལས་མ་
འདས་ཟེར་རོ། །
གསུམ་པ་ཚིག་སྡུད་ནི། ཚིག་གི་བར་གྱི་རྣམ་དབྱེ་རྣམས་བསྡུས་ནས་མིང་སྔ་ཕྱི་
ལྷན་ཅིག་ཏུ་སྦྱོར་བར་བྱེད་པ་ནི། ཚིག་སྡུད་ཀྱི་ངོ་བོ། དེ་ལ་དབྱེ་ན། ལས་འཛིན་ཀྱི་
བསྡུ་བ། བ་གཉིས་པའི་བསྡུ་བ། དེའི་སྐྱེས་བུའི་བསྡུ་བ། འབྲུ་མང་པོའི་བསྡུ་བ།
151



ཟླས་དབྱེ་བའི་བསྡུ་བ། མི་ཟད་པའི་བསྡུ་བ་དང་དྲུག་ཡོད་དོ། །དེ་དག་སོ་སོའི་མཚན་
གཞི་ནི་རིམ་པ་བཞིན་དུ། ཁྱད་གཞི་ཁྱད་ཆོས་གཞི་མཐུན་པར་བསྡུ་བ་ལ། ལས་
འཛིན་ཀྱི་བསྡུ་བ་ཞེས་བྱ་ཞིང་། དཔེར་ན། ཨུཏ་པལ་ཡང་ཡིན། སྔོན་པོ་ཡང་ཡིན་
ཟེར་རྒྱུ་ལ། ཨུཏ་པལ་སྔོན་པོ་ཞེས་བསྡུ་བ་ལྟ་བུ་སྟེ། ཨུཏ་པལ་ཁྱད་གཞི་དང་སྔོན་པོ་
ཁྱད་ཆོས་གཉིས་གཞི་མཐུན་པར་བསྡུ་བ་ཡིན་པས་སོ། ། ཁྱད་གཞི་བགྲང་བྱ་དང་ཁྱད་
ཆོས་ གྲངས་ ཡིན་ པ་ བསྡུས་ པའི་ བསྡུ་ བ་ ལ། བ་ གཉིས་ པའི་ བསྡུ་ བ་ ཞེས་བྱ་ཞིང་།
དཔེར་ན་ལམ་ཡང་ཡིན་ལྔ་ཡང་ཡིན་ཞེས་པ། ལམ་ལྔ་ཞེས་བསྡུས་པ་ལྟ་བུའོ། །མིང་
ཚིག་གི་བར་གྱི་རྣམ་དབྱེ་གཉིས་པ་ལ་སོགས་པའི་རྣམ་དབྱེ་དྲུག་པོ་གང་རུང་བསྡུ་བ་ལ།
དེའི་སྐྱེས་བུའི་བསྡུ་བ་ཞེས་བྱ་ཞིང་། དཔེར་ན་རྣམ་དབྱེ་གཉིས་པ་བསྡུས་པ་ནི། གྲོང་
ལ་འགྲོ་བ་ལ་གྲོང་འགྲོ་ལྟ་བུ་དང༌། གསུམ་པ་བསྡུས་པ་ནི། རྐང་པས་འཐུང་བ་ལ་
བ༌དང་འཐུང་ལྟ་བུ་དང་། བཞི་བ་བསྡུས་པ་ནི། འབྱུང་པོའི་ཆེད་ཀྱི་གཏོར་མ་ལ་འབྱུང་
གཏོར་ལྟ་བུ་དང༌། ། ལྔ་བ་བསྡུས་པ་ནི། ཆུ་ལས་སྐྱེས་པ་ལ་ཆུ་སྐྱེས་ལྟ་བུ་དང༌། དྲུག་
པ་བསྡུས་པ་ནི། རྒྱལ་བའི་སྲས་ལ་ རྒྱལ་སྲས་ ལྟ་ བུ་དང་། བདུན་པ་བསྡུས་པ་ནི།
འབྲས་བུ་ལ་གནས་པ་ལ་འབྲས་གནས་ཞེས་བསྡུས་པ་ལྟ་བུའོ། །མིང་གཉིས་སམ་མང་པོ་
ཡང་རུང་མ་བསྡུས་པའི་སྐབས་ཀྱི་བརྗོད་བྱ་ལས་དོན་བ་ཞན་སྟོན་བྱེད་དུ་བསྡུས་པའི་བསྡུ་
བ་ལ། འབྲུ་མང་གི་བསྡུ་བ་ཞེས་བྱ་ཞིང་། དཔེར་ན། ཤར་དང་ལྷོ་ཞེས་པ་ཤར་ལྷོ་
ཞེས་བསྡུས་པ་ལྟ་བུ་སྟེ། མ་བསྡུས་པའི་སྐབས་སུ་ཤར་དང་ལྷོ་སྟོན་ཅིང་། བསྡུས་ན་མེ་
མཚམས་སྟོན་པ་ལྟ་བུའོ། ། མིང་གཉིས་སམ་མང་པོ་ཡང་རུང་བར་གྱི་རྣམ་དབྱེ་རྣམས་
བསྡུས་ནས་ཐམས་ཅད་ཀྱི་ཐ་མར་རྣམ་དབྱེ་གཅིག་སྦྱར་བའི་བསྡུ་བ་ལ། ཟླས་དབྱེ་བའི་
བསྡུ་བ་ཞེས་བྱ་ཞིང་། དཔེར་ན། ཕྱག་འཚལ་སངས་རྒྱས་ལ་ཆོས་ལ་དགེ་འདུན་ལ་
ཞེས་པ། ཕྱག་འཚལ་སངས་རྒྱས་ཆོས་དགེ་འདུན་ལ་ཞེས་བསྡུས་པ་ལྟ་བུའོ། །ཚིག་སྡུད་
གང་གི་སྔ་མར་མི་ཟད་པའི་རྟགས་ཀྱི་བརྗོད་བྱ་གཙོ་བོར་སྟོན་པའི་བསྡུ་བ་ལ། མི་ཟད་
པའི་བསྡུ་བའམ་གྲངས་མེད་པའི་བསྡུ་བ་ཞེས་བྱའོ། །རྣམ་དབྱེ་དང་ཚིག་སྡུད་དེ་དག་ནི།
ཚོགས་སོག་པ་བློ་བཟང་ཆོས་གྲགས་ཀྱི་མཛད་པའི་སུམ་ཅུ་བའི་འགྲེལ་བ་གསལ་བྱེད་སྒྲོན་
མེ་ལས་བྱུང་བ་ལ། ཚིག་གི་ཕྲི་སྣོན་ཅུང་ཟད་ཙམ་ལས་དོན་ཇི་ལྟ་བ་བཞིན་དུ་བཀོད་པ་
152



ཡིན་ནོ། ། བཞི་བ། ཚིག་ཕྲད་ནི། ཀྱང་འང་ཡང་ཉིད་ཁོ་ན་ཙམ་སྟེ་ཏེ་དེ་ཤིན་ཏུ་
སོགས་དང་། ཅིང་ཅེས་ཅེའོ་ཅེ་ན་ཅིག དེ་བཞིན་དུ་ཞིང་སོགས་དང་དེའི་ཚེ་ན་ལྟ་བུ་
རྣམས་ཚིག་ཕྲད་ཡིན་ཞིང༌། དེ་རྣམས་རང་ཉིད་ཚིག་རྐྱང་གིས་བརྗོད་བྱ་སྟོན་མི་ནུས་
པར་ཚིག་སྔ་ཕྱི་ཕྲད་པར་བྱས་ནས་དོན་སྟོན་པས་ན། ཚིག་ཕྲད་ཅེས་བྱ་སྟེ། ཚད་མ་སྡེ་
བདུན་ཡིད་ཀྱི་མུན་སེལ་ལས། ཁོ་ན་ཞེས་པའི་ཚིག་འདི་ལ་ཚིག་ཕྲད་ཅེས་པའི་རྒྱུ་མཚན་
ནི་ཚིག་གཞན་དང་ཕྲད་ན་དོན་སྟོན་ལ་མ་ཕྲད་ན་དོན་གང་ཡང་མི་སྟོན་པས་དེ་སྐད་ཅེས་
བྱའོ། །ཞེས་གསུངས་པའི་ཕྱིར། ཀྱང་སྒྲ་སོགས་ཀྱི་དཔེར་བརྗོད་ལ། སུམ་ཅུ་བ་ལས།
ཚིག་རྒྱན་གཉིས་དང་སྡུད་པར་འགྱུར། །ཞེས་པ་ལྟར། མཐུན་པའི་ཚིག་རྒྱན་དང་མི་
མཐུན་པའི་ཚིག་རྒྱན་གཉིས་དང་སྡུད་ཚིག་གསུམ་ལ་འཇུག་པར་བཤད་པ་ཙམ་ལས་སྤྲོས་
བཤད་བྱས་པ་ཆེར་མི་སྣང་བས། དེ་ཅུང་ཟད་བཤད་ན། རྩ་ཤེས་ཊིཀ་ཆེན་རིགས་
པའི་རྒྱུ་མཚོ་ལས། ཡང་སྒྲ་ནི་གསུམ་སྟེ། ངེས་བཟུང་དང༌། རྣམ་པར་བརྟག་པ་
དང་། སྡུད་པའི་དོན་ཅན་ནོ། །ཞེས་དོན་གསུམ་ལ་འཇུག་པར་གསུངས་སོ། །དེ་ལ་
ངེས་བཟུང་ནི། དཔེར་ན་བུམ་པ་མི་རྟག་པ་ཡང་ཡིན་སྐད་ཅིག་མ་ཡང་ཡིན་ཞེས་པ་ལྟ་
བུའོ། །རྣམ་པར་བརྟག་པ་ནི། འོན་ཀྱང་ཞེས་པ་ལྟ་བུ་སྟེ། ཟླ་དགའི་ཡན་ལག་བརྒྱད་
པའི་འགྲེལ་བ་ལས། འོན་ཀྱང་ནི་རྣམ་པར་བརྟག་པའོ། ། ཞེས་ གསུངས་པའི་ཕྱིར།
སྡུད་ཚིག་ནི་གོ་སླའོ། །ཡང་། ཨ་སྲ་ཀོ་ཥར། སྨོད་སྡུད་དྲི་བ་དོགས་པ་དང་། སྲིད་
པ་རྣམས་ལ་ཨ་ལིའོ། །ཞེས་པ་ལྟར། ཀྱང་འང་ཡང་ནི་མི་ཟད་པའི་ནང་ཚན་ཨ་ལི་ཞེས་
པ་དེ་ཡིན་ཞིང་། དེ་ཡང་སྨོད་པ་ལ་འཇུག་པ་ནི། པོ་ཏི་ལྔ་ལ་སྦྱངས་ཀྱང་སྔོན་རྗེས་ཀྱི་
ཡི་གེ་ཙམ་མི་ཤེས་སོ་ཞེས་པ་ལྟ་བུའོ། །དྲི་བ་ལ་འཇུག་པ་ནི། དུ་བ་ཡོད་ན་མེ་ཡོད་མོད་
དུ་བ་མེད་ཀྱང་མེ་ཅི་ལྟར་ཡོད་ཅེས་པ་ལྟ་བུའོ། །དོགས་པ་ལ་འཇུག་པ་ནི། གོང་བུ་འདི་
བ་ལང་ཡིན་ཡང་ན་བ་མེན་ཡིན་ཞེས་པ་ལྟ་བུའོ། །ཡན་ལག་བརྒྱད་པའི་འགྲེལ་བ་ལས།
ཡང་ན་ཞེས་བྱ་བ་ནི་ཕྱོགས་གཞན་ སྟོན་ པའི་ཚིག་ཕྲད་དེ། ། ཞེས་ གསུངས་ པའི་ཕྱིར།
རྣམ་པ་གཅིག་ཏུ་ན་འདི་ན་ཤ་ཟ་ཡོད་ཅེས་སྨོས་ཀྱང་ཅི་དགོས་ཞེས་པ་ལྟ་བུ་སྟེ། བརྒྱུད་
སྟོང་འགྲེལ་ཆེན་ལས། སྨོས་ཀྱང་ཅི་དགོས་ཞེས་པ་ནི་སོམ་ཉི་ཅི་ཞིག་མཆིས་ཞེས་བྱ་བའི་
ཐ་ཚིག་གོ། ཞེས་གསུངས་པའི་ཕྱིར། སྲིད་པ་ལ་འཇུག་པ་ནི། སྔོན་ཆད་མི་སྲིད་
153



ཀྱང་ད་སྲིད་ཅེས་པ་ལྟ་བུའོ། །དེ་ཡང་དཔེར་ན། སྙན་ངག་མེ་ལོང་གི་སརྒ་དང་པོ་ལས།
སྔོན་གྱི་རྒྱལ་པོ་གྲགས་པའི་གཟུགས། །ངག་གི་རང་བཞིན་མེ་ལོང་ཐོབ། །དེ་དག་ཉེ་བར་
མི་གནས་ཀྱང་། །རང་ཉིད་ཉམས་པ་མེད་ལ་ལྟོས། །ཞེས་པའི་ཀྱང་སྒྲ་ལྟ་བུ་སྟེ། །དེ་འང་
ཅི་ལྟར་ཞེ་ན། མེ་ལོང་ཕལ་བ་ནི་གཟུགས་བརྙན་འཆར་བ་བོ་ཉེ་བར་ཡོད་པ་ལ་ལྟོས་
ཤིང༌། བསྟན་བཅོས་ཀྱི་མེ་ལོང་ནི་དེ་ལྟ་མ་ཡིན་པར། བསྟན་བཅོས་རྩོམ་པ་བོའི་
མཁས་པ་ད་ལྟ་མི་བཞུགས་ཀྱང༌། དེས་བརྩམས་པའི་བསྟན་བཅོས་ཀྱི་མེ་ལོང་དུ་བལྟས་
ན། རྩོམ་པ་བོ་མཁས་པ་ཡིན་པའི་ཚུལ་ཇི་བཞིན་འཆར་བས་ན། བསྟན་བཅོས་ནི་
སྔོན་ཆད་མ་བྱུང་བའི་མེ་ལོང་གསར་བའོ་ཞེས་འུད་ཆེན་པོས་བརྗོད་པའོ། །དེའི་ཀྱང་སྒྲ་
ནི། ཕུལ་བྱུང་གི་ཚིག་ཅེས་དཔང་ལོ་ཆེན་པོས་གསུངས་ཤིང་། རྒྱན་དངོས་ནི་དོན་
གཞན་བཀོད་པའི་རྒྱན་ཞེས་རིན་སྤུངས་པས་གསུངས་སོ། །འདི་ནི་ཁོ་བོ་འགའ་ཞིག་གི་
རྣམ་དཔྱོད་ཀྱི་བང་མཛོད་ནས་ཕྱུང་བའི་ནོར་བུ་ཡིན་པས། ཤེས་ལྡན་དག་གིས་བརྗེད་
ངེས་ཀྱི་ཆོམ་པོའི་ལག་ཏུ་མ་ཤོར་བ་གལ་ཆེ། དང་སྒྲ་འགའ་ཞིག་ཡང་སྒྲ་དང་མཐུན་
པར་འཇུག་པའི་སྐབས་ཀྱང་ཡོད་དེ། འཇམ་དབྱངས་བཞད་པའི་དབུ་མའི་མཐའ་
དཔྱོད་དུ། ཡང་དང་དང་ལ་སྐད་དོད་ཙ་ཡོད་ཅིང་འབྱེད་སྡུད་ཀྱི་ཚིག་ཡིན་པས་ཉན་
རང་སོགས་དེ་ལྟར་་འཁྲུངས་པར་མ་ཟད་ཅེས་པ་སྡུད་ཚིག ཅེས་གསུངས་པའི་ཕྱིར།
དེས་ན། དབུ་མ་འཇུགས་ལས། སྙིང་རྗེ་སེམས་དང་གཉིས་སུ་མེད་བློ་དང་། །ཞེས་
པའི་དང་སྒྲ་དང་པོ་ནི་ཡང་སྒྲའི་དོན་ནོ། །གང་གི་ཚེ་ན་ཞེས་པ་རྒྱུ་མཚན་ལ་ཡང་འཇུག་
སྟེ། རྩ་ཤེས་ལས། གང་ཚེ་འགྲོ་བ་མེད་པ་ཡི། །ཞེས་པ་འགྲེལ་སྐབས། རྩ་ཤེས་ཊིཀ་
ཆེན་ལས། གང་གི་ཚེ་སྟེ་གང་གི་ཕྱིར་ན་ཞེས་བཀྲལ་འདུག་པ་དང༌། འདི་ལྟར་ཞེས་པ་
ནི།་ འདི་སྐད་ཅེས་བྱ་བའམ་འཆད་འགྱུར་གྱི་དོན་འདི་ལྟ་ སྟེ་ཞེས་པའི་དོན་ཅན་ཏེ།
བརྒྱད་སྟོང་འགྲེལ་ཆེན་ལས། འདི་ལྟར་ཞེས་བྱ་བ་ནི་ཚིག་ཕྲད་དེ། གང་གི་ཕྱིར་ཞེས་
བྱ་བའི་དོན་ནོ། །ཞེས་དང༌། སྒྲོན་གསལ་ལས། འདི་ལྟ་སྟེ་ཞེས་བྱ་བ་ནི་ཚིག་ཕྲད་
ཀུན་འབྱུང་བའོ། །ཞེས་གསུངས་པའི་ཕྱིར། དེ་ཡང་ཞེས་པ་ནི་ཉེ་བར་བསྟན་པའམ་
ཡང་བསྐྱར་གྱི་དོན་ཏེ། འདུལ་བ་ལུང་ལས། དེ་ཡང་ཞེས་བྱ་བ་ནི་ཉེ་བར་བསྟན་པ་
དང་ཀུན་ཏུ་བསྟན་པའི་ཚིག་བླ་དགས་སོ། །ཞེས་གསུངས་པའི་ཕྱིར། དེ་སྟེ་ཞེས་པ་དེ་
154



ཀ་ཞེས་པའི་དོན་ཡིན་པར། སྒོ་མང་འདུལ་བའི་མཐའ་དཔྱོད་དུ་གསུངས་ཤིང་། དེ་
སྟེ་ན་ཞེས་པ་སྔ་མ་ལས་དོན་གཞན་དུ་བསྒྱུར་བའི་དོན་ཅན་དུ་སུམ་པ་པཎྜི་ཏས་གསུངས་
སོ། ། ནི་ཞེས་ པ་ རྒྱུ་མཚན་འདྲེན་པའི་ཚིག་ཡིན་པར་བློ་བརྟན་བཞི་བའི་ཚིག་གཏེར་་
འགྲེལ་ པ་ལས་ བཤད་ཅིང་། གོ་རིམ་བཟློག་པའི་དོན་ལ་འཇུག་པར་དབུ་མ་བདེན་
གཉིས་ཀྱི་འགྲེལ་པར་བཤད་དོ། ། ལྔ་བ། ཚིག་ རྒྱུན་ནི། དེ་ལ་ཞེས་ པ་ ལྟ་ བུ་ སྟེ།
འདུལ་བ་ལུང་ལས། དེ་ལ་ཞེས་བྱ་བ་ནི་ཚིག་གི་རྒྱུན་ནོ། ། ཞེས་ གསུངས་ པའི་ཕྱིར།
གོང་དུ་བཤད་པའི་ཀྱང་འང་ཅིང་རེས་སོགས་ཀྱི་ཚིག་ཕྲད་ཀྱང་ཚིག་རྒྱུན་ཡང་ཡིན་པས་
སྤྱིར་དེ་གཉིས་འགལ་བ་མིན་ནོ། །བརྗོད་བྱ་ལྷག་པ་སྟོན་རྒྱུ་ཡོད་དམ་མེད་ཀྱང་རུང་ཚིག་
མཛེས་པར་བྱེད་པས་ན་ཚིག་རྒྱན་ཞེས་བྱའོ། །དཔེར་ན་ཡང་དག་ཀུན་ཏུ་རྣམ་པར་རབ་
ཏུ་ཡོངས་སུ་ལ་སོགས་པ་ལྟ་བུའོ། །ཚིག་རྒྱན་བཅུག་པའི་དགོས་པ་ནི་གྲོང་ཚིག་སྤོང་བའི་
ཆེད་ཡིན་ལ། ་་ གྲོང་ཚིག་སྤོང་བའི་ཐབས་ཀྱང་དུ་མ་ཡོད་དེ། གཟུགས་མཛེས་སོ་སྒྲ་
སྙན་ནོ་ཞེས་པ་ཙམ་ཞིག་གྲོང་ཚིག་ལས་མ་འདས་པས། དེ་སྤོང་ཐབས་སུ་དཔེར་ན།
གཟུགས་ནི་མིག་གི་དཔལ་དུ་གྱུར། ། ག་གཟུགས་མཛེས་མིག་གི་བདུད་རྩིར་ཤར། །ལྟ་བུ་ལ་
རང་ བཞིན་ གྱི་ རྒྱན་ ཞེས་ བྱའོ། ། ཆོས་ སྐུ་ནམ་ མཁའ་ བཞིན་ དུ་ དབྱེར་ མེད་ ཀྱང་། །
བཟུགས་སྐུ་འཇའ་ཚོན་བཞིན་དུ་སོ་སོར་གསལ། ། ལྟ་བུ་ལ་དཔེ་རྒྱན་ཞེས་བྱའོ། ། ཆོས་
སྐུའི་མཁའ་ལ་མཁྱེན་བརྩེའི་ཆུ་འཛིན་འཁྲིགས། །ཇི་ལྟར་འཚམ་པའི་གདུལ་བྱའི་འཛིན་
མ་ལ། །ཟབ་རྒྱས་ཆོས་ཀྱི་ཆར་བ་དབབ་ཏུ་གསོལ། །ལྟ་བུ་ལ་གཟུགས་ཅན་གྱི་རྒྱན་ཞེས་
པའོ། །རྒྱུ་ལ་རྒྱུ་རྣ་རུ་ཞེས་བརྗོད་པ་ལྟ་བུ་གབ་ཚིག་གི་རྒྱུན་ཡིན་པས། དེ་བཞིན་དུ་སྙན་
ངག་གི་ཉམས་དོད་པའི་ཚིག་ཐམས་ཅད་ཚིག་གི་རྒྱུན་ཡིན་ཞིང་། གཞན་ཡང་ཞེ་ཚིག་
གིས་བརྒྱན་པ་དང་། མངོན་བརྗོད་ཀྱིས་བརྒྱན་པ་ལ་སོགས་པ་ཡང་ཚིག་མཛེས་པར་
བྱེད་པའི་ཆེད་ཡིན་ནོ། །གཞན་ཡང་། གཅིག་ལ་འདི། གཉིས་ལ་དེ་དག གསུམ་
ཡན་ ལ་ དེ་ རྣམས་ ཞེས་བྱ་ཞིང༌། བྱ་ ལ་ བགྱི། བྱེད་ ལ་ བགྱིད། བྱས་ ལ་ བགྱིས།
བྱོས་ཤིག་ལ་གྱིས་ཤིག་སོགས་ཚིག་གང་མཛེས་བྱའོ། །
དྲུག་པ། ཚིག་བྲི་བའི་ཚུལ་བཤད་པར་བྱ་བ་ལ། ཡི་གེ་འདྲ་མིན་ཐོབ་ཚུལ་སྤྱིར་
བཤད་པ་དང་། དཀའ་གནས་འགའ་ཞིག་བྱེ་བྲག་ཏུ་བཤད་པ་དང་། ཡི་གེ་འགའ་
155



ཞིག་བྲི་བའི་ཚུལ་དང་གསུམ་མོ། །དང་པོ་ནི། ས་བཟང་མ་ཏི་པཎ་ཆེན་གྱི་གསུང་ལས།
ལེགས་པ་བས་ཀྱང་མགྱོགས་པ་གཙོ། །མགྱོགས་པ་བས་ཀྱང་སྙོམས་པ་གཙོ། ། སྙོམས་པ་
བས་ཀྱང་དག་པ་གཙོ། །དེས་ན་དག་པ་གཙོ་བོ་ཡིན། ། ཞེས་གསུངས་པ་ལྟར་ཡི་གེ་སྡེབ་
དག་པ་གལ་ཆེའོ། །ཡི་གེ་དག་པ་དགོས་པའི་རྒྱུ་མཚན་ནི། ཡི་གེ་ལ་བརྟེན་ནས་མིང་
བརྡའ་སྦྱོར་དགོས་ཤིང། མིང་བརྡའ་སྦྱར་བའི་དགོས་པ་ཡང་བརྗོད་དོན་འཁྲུལ་མེད་
དུ་གོ་བའི་ཆེད་ཡིན་པས། མིང་གི་ཟུར་ལ་ལྷག་ཆད་བྱུང་ན་དོན་ཕྱིན་ཅི་ལོག་ཏུ་སྟོན་
པར་འགྱུར་བ་ནི། དཔེར་ན་བརྩེ་ཞེས་པས་སྙིང་རྗེ་བའི་དོན་སྟོན་ལ། རྩེ་ཞེས་བས་
འཕུལ་ཆད་ན་རྩེད་མོའི་དོན་སྟོན་པ་ལྟ་བུ་དང་། རྗེས་འཇུག་གི་ཡི་གེ་གཅིག་ཙམ་ཆད་
ན་ཡང་དོན་ཆེན་པོ་ནོར་ཏེ། དཔེར་ན་འཇིགས་པ་དང་འཇིག་པ་ལྟ་བུ་དང་། དེ་
བཞིན་དུ་གུག་འགྲེང་ནོར་ན་ཡང་མི་རུང་བ་དཔེར་ན། འཇིག་རྟེན་གླེང་ན་དང་འཇིག་
རྟེན་ གླིང་ན་ལྟ་བུའོ། ། དེས་ན་སྤྱིར་མིང་ལ། བུམ་པ་ ཀ་བ་ཞེས་པ་དང་། ། བརྩོན་
འགྲུས་མཁས་པ་ཞེས་པ་དང་། ། དགག་པ་སྡོམ་པ་ཞེས་པ་དང་། ། དབྱུག་པ་ སྤྲིང་ཡིག་
ཅེས་པ་ལྟ་བུ་མང་དུ་ཡོད་ཅིང་། དེ་དག་མིང་ཡིན་པ་འདྲ་ནའང་མིང་དེས་བརྗོད་ཚུལ་
ལ་གསང་བའི་གནད་ཕྲ་མོ་འདི་ལྟར་ཡོད་དེ། བུམ་པ་ཀ་བ་སྣམ་བུ་རེ་ལྡེ་ལྟ་བུ་ལ་བྱ་བྱེད་
སོགས་ཀྱི་རྣམ་གཞག་མེད་པས་རྣམ་པ་ཀུན་ཏུ་ཡི་གེའི་སྡེབ་གཅིག་པར་ངེས་ལ། བརྩོན་
པ་མཁས་པ་བསྟོད་པ་ལྟ་བུ་ལ་བྱ་བྱེད་སོགས་ཀྱི་རྣམ་གཞག་ཡོད་ཀྱང་ཡི་གེའི་སྡེབ་ལ་
འགྱུར་བ་མེད་དེ། དཔེར་ན་བརྩོན་པར་བྱ་བརྩོན་པར་བྱེད་བརྩོན་པར་བྱས་སོ་བརྩོན་
པར་གྱིས་ཤིག་ཅེས་བྱ་བྱེད་སོགས་དང་འབྲེལ་ན་ཡང་འཕུལ་དང་མཐའ་རྟེན་སོར་བཞག་
བྱས་པས་ཆོག་པ་དང་། ཡང་དགག་པ་སྡོམ་པ་གདིང་བ་ལྟ་བུ་ལ་བྱ་བྱེད་སོགས་ཀྱི་རྣམ་
གཞག་ཡོད་པའི་རྒྱུ་མཚན་གྱིས་འཕུལ་དང་མཐའ་རྟེན་ཕྱི་སྣོན་བྱེད་དགོས་པ་ཡང་ཡོད་དེ།
དཔེར་ན། དགག་བྱ་འགོག་བྱེད་བཀག་ཟིན་ཁོག་ཅིག་དང་། བསྡམ་བྱ་སྡོམ་བྱེད་
བསྡམས་ནས་སྡོམས་ཤིང་ལྟ་བུ་དང༌། ཡང་བྱ་བྱེད་སོགས་ཀྱིས་མ་ཡིན་པར་ཚིག་གྲོགས་
ཀྱི་དབང་གིས་འགྱུར་བ་ཡང་ཡོད་དེ། དཔེར་ན། དབྱུག་པ་དང་། སྤྲིང་ཡིག་ཅེས་
པའི་སྤྲིང་དང་། དཔྱང་ཐག་གི་དཔྱང་། གཙུབ་ཤིང་གི་གཙུབ་ལྟ་བུའི་མིང་ལ་ཡང་
འཇུག་མེད་ཀྱང་། དབྱུག་པ་དབྱུགས། སྤྲིང་ཡིག་སྤྲིངས། དཔྱང་ཐག་དཔྱངས།
156



གཙུབ་ཤིང་གཙུབས་ཞེས་པའི་སྐབས་ སུ་ ཚིག་ཐ་མ་ལ་ཡང་འཇུག་སྦྱོར་དགོས་པ་ལྟ་བུ་
དང་། དེ་བཞིན་དུ་གྲོགས་དང་ཚོགས་ལ་འས་འཕུལ་མེད་ ཀྱང༌། གྲོགས་དང་་་་་་
འགྲོགས། ཚོགས་ལ་འཚོགས་ཞེས་པའི་སྐབས་སུ་འས་འཕུལ་ཐོབ་པ་སོགས་ཚིག་གྲོགས་
ཀྱི་དབང་གིས་ཡིན་པ་དང་། རྒྱུན་དང་རླན་དང་མཆོད་པའི་རྔན་སོགས་ལ་འཕུལ་མི་
དགོས་ཀྱང་། བྱེད་ཚིག་དང་འབྲེལ་ན། རྒྱན་གྱིས་བརྒྱན་རླན་གྱིས་བརླན་རྔན་པས་
བརྔན་ཞེས་བས་འཕུལ་ཐོབ་པ་དང༌། དེ་བཞིན་དུ་སྡིགས་མཛུབ་ཀྱིས་བསྡིགས་པ་་
སོགས་ཤེས་པར་བྱ་བ་མང་ངོ༌། །བྱེད་ཚིག་དངོས་སུ་མེད་ཀྱང་དོན་གྱིས་སྦྱོར་དགོས་པ་
ཡང་དཔེར་ན། གོམ་པ་སྤོ་ཞེས་པའི་གོམ་པ་ལ་འཕུལ་མེད་ཀྱང་གོམ་པ་བགོམ་ཞེས་པའི་
སྐབས་ལ་འཕུལ་ཐོབ་པ་སོགས་གཞན་ཡང་མང་། ཡང་ཕམ་པ་དང་ཐོབ་པ་དང་དག་པ་
དང་དབུལ་ཕོངས་དང་སྔོན་བྱུང་བ་སོགས་ལ་འས་འཕུལ་མེད་ཀྱང་། འཕམ་པར་་
འགྱུར་འཐོབ་པར་འགྱུར་དྲི་མ་འདག་པར་འགྱུར་འཕོངས་པར་འགྱུར་འབྱུང་བར་འགྱུར་
ཞེས་འ་ཡིས་འཕུལ་བ་ནི་མ་འོངས་པ་གོ་བར་བྱ་བའི་ཆེད་དང༌། དེ་བཞིན་དུ་དྲི་བ་དང་
ཞུ་བ་སོབ།ས་ལ་ས་ཡི་མཐའ་རྟེན་མི་དགོས་ཀྱང་འདས་ཚིག་ལ། དྲིས་སོང་ཞུས་སོ་ཞེས་
ས་ཡི་རྗེས་འཇུག་སྦྱོར་དགོས་པའི་སྐབས་ཡོད་པ་དང་། གཞན་ཡང་བ་ཡི་འཕུལ་དང་ས་
ཡི་ཡང་འཇུག་གཉིས་ཀ་ཡོད་ཕྱིན་ཕལ་ཆེར་འདས་པ་སྟོན་པའི་ཚུལ་སོགས་ཤེས་པར་བྱ་བ་
མང་དུ་ཡོད་པས། དཔེར་བརྗོད་རྒྱས་པ་མ་བྱས་ཀྱང་དཀའ་གནས་མགོ་ཙམ་སྨོས་པ་
འདིས་མཚོན་ཏེ་གཞན་རྣམས་རིགས་པས་རྗེས་སུ་དཔག་པར་བྱའོ། །
གཉིས་པ། དཀའ་གནས་བྱེ་བྲག་ཏུ་བཤད་པ་ལ། དགག་སྒྲུབ་ཅེས་པའི་སྒྲུབ་
པ་དང་། དོན་གྲུབ་ཅེས་པའི་གྲུབ་པ་གཉིས་མིང་ཡིན་པ་མཚུངས་ཤིང་། བརྗོད་དོན་
གོ་བར་བྱེད་ཚུལ་ལ་ཡང་ཁྱད་པར་མེད་མོད། འོན་ཀྱང་སྒྲུབ་པ་དང་པོ་བརྗོད་ཚུལ་ལ་
ཡི་གེ་མི་འདྲ་བ་བཞི་ཐོབ་སྟེ། སྔོན་འཇུག་ཡོད་ལ་ཡང་འཇུག་མེད་པ། ཡང་འཇུག་
ཡོད་ལ་སྔོན་འཇུག་མེད་པ། ཡང་འཇུག་སྔོན་འཇུག་གཉིས་ཀ་ཡོད་པ། ཡང་འཇུག་
སྔོན་འཇུག་གཉིས་ཀ་མེད་པ་སྟེ་བཞི་ཐོབ་བོ། ། དཔེ་ནི་རིམ་པ་བཞིན་དུ། བསྒྲུབ་བྱ།
སྒྲུབས་ཤིག བསྒྲུབས་ཟིན། སྒྲུབ་བྱེད་ཅེས་པ་ལྟ་བུའོ། །དོན་གྲུབ་ཅེས་པའི་གྲུབ་པ་
བརྗོད་ཚུལ་ལ་སྡེབ་མི་གཅིག་པ་དེ་འདྲ་ཐོབ་ཚུལ་མེད་དོ། །དེའི་རྒྱུ་མཚན་ཅི་ཡིན་ཞེ་ན།
157



སྒྲུབ་པ་ནི་བྱེད་པ་པོའི་རྩོལ་བ་ལ་ལྟོས་ཏེ་བརྗོད་པའི་མིང་ཡིན་པས། འདི་ལ་བྱ་བྱེད་
ལས་གསུམ་དང་འདས་མ་འོངས་སོགས་ཀྱི་ཁྱད་པར་སྦྱར་རྒྱུ་ཡོད་ལ། གྲུབ་པ་ནི་རང་གི་
ངང་ཤུགས་ཀྱིས་གྲུབ་པའི་མིང་ཡིན་པས་འདི་ལ་དུས་གསུམ་དང་བྱ་བྱེད་སོགས་སྦྱར་རྒྱུ་
མེད་དོ། །དེའི་ཕྱིར་དང་པོ་ལ་ས་མགོ་ཐོབ་པ་དང་གཉིས་པ་ལ་མི་ཐོབ་པའི་གནད་ཀྱང་དེ་
ཡིན་ནོ། ། དེ་བཞིན་དུ། སྒྲོལ་ གྲོལ། བསྒྲེང་འགྲེང༌། བསྒྲིག་ འགྲིག བསྐྱེལ་་
འགྱེལ། སྒྱུར་གྱུར། ཟློག་ལོག ཟླུམ་འདུམ་སོགས་སྦྱར་ཚུལ་མཐའ་ཡས་སོ། །འོན་
ཀྱང་བྱེད་པ་པོའི་རྩོལ་བ་ལ་ལྟོས་ཤིང་བྱ་བྱེད་སོགས་བརྩི་རྒྱུ་ཡོད་ཀྱང༌། བསྟོད་པར་བྱ་
བསྟོད་ པར་བྱེད་ བསྟོད་ པ་ བྱས་ སོ་བསྟོད་ཅིག་ལྟ་བུ་སྡེབ་མི་འགྱུར་བ་ཡང་ཡོད་ པས།
དེས་ན་བྱེད་པ་བོའི་རྩོལ་བ་ལ་ལྟོས་པའི་མིང་ལ་ཡི་གེ་བསྒྱུར་དགོས་མི་དགོས་གཉིས་ཡོད་
པ་ཡང་ཤེས་པར་བྱའོ། །དེར་མ་ཟད་བོད་སྐད་ཀྱིས་མིང་འདོགས་ཚུལ་དུ་མ་ཡོད་དེ།
བྱེད་ཚིག་གི་སྒོ་ནས་བརྗོད་ཚུལ། ལས་སམ་བྱ་ཡུལ་གྱི་སྒོ་ནས་བརྗོད་ཚུལ། བྱ་བ་བྱས་
པའི་འབྲས་བུའི་སྒོ་ནས་བརྗོད་ཚུལ། སྐུལ་ཚིག་གིས་བརྗོད་ཚུལ། བྱ་བྱེད་སོགས་གང་
དུ་ཡང་མི་གཏོགས་པའི་བརྗོད་ཚུལ་སོགས་ཡོད་པ་ལས། བྱེད་ཚིག་གིས་བརྗོད་པའི་
མིང་ ནི། སྒྲུབ་ ཐབས་ ཞེས་ པའི་ སྒྲུབ་ དང་། སྒོམ་ ཆེན་ པ་ ཞེས་ པའི་ སྒོམ་ དང༌།
འབོགས་ཆོག་ཅེས་པའི་འབོགས་དང་། ཆོས་སྲུང་ཞེས་པའི་སྲུང་སོགས་བྱེད་ཚིག་གི་སྒོ་
ནས་བཏགས་པའི་མིང་ཡིན་ཏེ། དེ་རྣམས་རིམ་པ་བཞིན་དུ། བསྒྲུབ་བྱ་སྒྲུབ་བྱེད་
བསྒྲུབས་ཟིན་སྒྲུབས་ཤིག་དང་། ། བསྒོམ་བྱ་སྒོམ་བྱེད་བསྒོམས་ཟིན་སྒོམས་ཤིག་དང་། །
དབོག་བྱ་འབོགས་བྱེད་ཕོག་ཟིན་ ཕོག་ཅིག་དང་། ། བསྲུང་བྱ་སྲུང་བྱེད་བསྲུངས་ཟིན་
སྲུངས་ཤིག། ཅེས་པའི་བྱེད་ཚིག་དང་འབྲེལ་གྱི་གཞན་རྣམས་དང་མི་འབྲེལ་པའི་ཕྱིར།
དེ་བཞིན་དུ་སྡོམ་པ་འབུལ་བ་འཆད་རྩོད་རྩོམ་སོགས་ལ་དཔག་སྟེ་ཤེས་པར་བྱའོ། །བྱ་
ཚིག་གིས་བཏགས་པའི་མིང་ནི། བྱིན་བརླབ་ཅེས་པའི་བརླབ། བསྟན་བོས་ཞེས་པའི་
བསྟན། བསླབ་པ་གསུམ་ཞེས་པའི་བསླབ་པ་ལ་སོགས་པ་ལྟ་བུ་ཡིན་ཏེ། དེ་དག་ཀྱང་
རིམ་པ་བཞིན་དུ། བརླབ་བྱ་རློབ་བྱེད་བརླབས་ནས་རློབས་ཤིག་དང་། །བསྟན་བྱ་སྟོན་
བྱེད་བསྟནད་ཏོ་སྟོནད་ཅིག་དང་། །བསླབ་བྱ་སློབ་བྱེད་བསླབས་སོ་སློབས་ཤིག། ཅེས་
པའི་བྱ་ཚིག་དང་འབྲེལ་གྱི་གཞན་རྣམས་དང་མི་འབྲེལ་བའི་ཕྱིར། དེ་བཞིན་དུ་མཉམ་
158



གཞག་དང་གདིང་བ་སོགས་ལ་མཚོན་ཏེ་ཤེས་པར་བྱ། བྱ་བ་བྱས་པའི་འབྲས་བུའམ་
འདས་ཚིག་གིས་མིང་བཏགས་པ་ནི། སྡོང་པོ་བཀོད་པའི་མདོ་ཞེས་པའི་བཀོད་པ།
དགྲ་བཅོམ་པ་ཞེས་པའི་བཅོམ་ པ་ལྟ་བུ་ཡིན་ཏེ། དེ་དག དགོད་བྱ་འགོད་བྱེད་
བཀོད་འཚར་འཁོད་ཅིག་དང་། ། གཞོམ་བྱ་འཇོམས་བྱེད་བཅོམ་ཟིན་ཚོམས་ཤིག་ཅེས་
པའི་འདས་ཚིག་དང་འབྲེལ་གྱི་གཞན་དང་མི་འབྲེལ་བའི་ཕྱིར། སྐུལ་ཚིག་གིས་མིང་
བཏགས་ པ་ ནི། ཡིད་ སྲུབས་ ཞེས་ པའི་ སྲུབས། མགུལ་ ཆིངས་ ཞེས་ པའི་ ཆིངས།
ཟློས་སྐྱོན་ཞེས་པའི་ཟློས་པ་རྣམས་ཡིན་ཏེ། དེ་རྣམས། བསྲུབ་བྱ་སྲུབ་བྱེད་བསྲུབས་
ནས་སྲུབས་ཤིག་དང་། །བཅིང་བྱ་འཆིང་བྱེད་བཅིངས་ནས་ཆིངས་ཤིག་དང་། །བཟླ་བྱ་
བློ་བྱེད་བཟླས་ཟིན་ཟློས་ཤིག། ཅེས་པའི་སྐུལ་ཚིག་དང་མཐུན་གྱི་གཞན་རྣམས་དང་མི་
མཐུན་པའི་ཕྱིར། སྤྱིར་སྐུལ་ཚིག་ལ་སྔོན་འཇུག་མི་དགོས་སོ། ། བྱ་བྱེད་སོགས་གང་དུ་
ཡང་མི་གཏོགས་པའི་མིང་ནི། བྱིན་རླབས་ཞེས་པའི་རླབས། ཁང་བརྩེགས་ཞེས་པའི་
བརྩེགས། ། དུལ་བ་ཞེས་པའི་དུལ་བ། ཚོང་བ་ཞེས་པའི་ཚོང་དང་བློ་གོམས་པ་ཞེས་
པའི་གོམས་རྣམས་ཡིན་ཏེ། དེ་རྣམས། བརླབ་བྱ་རློབ་བྱེད་བརླབས་ཟིན་རློབས་ཤིག་
དང་། ། བརྩིག་བྱ་རྩིག་བྱེད་བརྩིགས་འཚར་རྩིགས་ཤིག་དང་། ། གདུལ་བྱ་འདུལ་བྱེད་
བཏུལད་ཏོ་ཐུལད་ཅིག་དང་། །བཙོང་བྱ་འཚོང་བྱེད་བཙོངས་ནས་ཚོངས་ཤིག་སོགས་ཀྱི་
གང་དུ་ཡང་མི་གཏོགས་པའི་ཕྱིར། དེ་འདྲའི་ཡི་གེ་ཡོད་པ་ལ་བསྙེན་དུ་མེད་དོ། །ནོར་
བསོགས་ཞེས་པ་དག་ཡིག་ཟ་མ་ཏོག་ཏུ་བྱུང་ཞིང་། བསོད་སྙོམས་བསོགས་ཞེས་པ་ངག་
སྒྲོན་དུ་བྱུང་བས་བསོགས་ཞེས་པ་འདི་གང་དུ་གཏོགས་བརྟག ཡང་ ས་མཐའི་རྣམ་
དབྱེ་རབ་གསལ་སྒྲོན་མེ་ལས། གྲངས་དང་ཕྲེང་བ་ལྟ་བུ་ལ། བསྒྲུང་བྱ་སྦྱོང་བྱེད་
བསྒྲངས་ སྒྲོངས་ཤིག ཅེས་དཔེར་བརྗོད་མཛད་ཀྱང་བརྟག་པར་བྱ་སྟེ། གལ་ཏེ་་
གྲངས་དང་ཕྲེང་བ་ལྟ་བུ་ལ་ཐམས་ཅད་ས་མགོ་ཅན་ཐོབ་ན། བགྲང་བྱ་བགྲངས་ཞེས་
པའང་གདོན་མི་ཟ་བར་ཡོད་པས། དེའི་འཇུག་ས་སྟོངས་པར་འགྱུར་ནམ་སྙམ་ཞིང་།
ཁྱད་པར་དུ་བསྒྲུངས་ཞེས་པ་གང་ཟག་ཕ་རོལ་པོ་ལ་ད་དུང་གྲོངས་བསྒྲུངས་སུ་བཅུག་པའི་
སྐབས་ལ་ཐོབ་འོས་ཀྱི། རང་གིས་ གྲངས་འདྲེན་པའི་སྐབས་ལ་འོས་པ་ཡིན་མིན་ཡང་
དཔྱད་པར་འཚལ། གཞན་ཡང་། ལས་སྒྲིབ་ལྟ་བུ་ལ། སྦྱང་བྱ་སྦྱོང་བྱེད་སྦྱངས་
159



ནས་སྦྱོངས་ཤིག་དང་། ། བློ་དང་སེམས་བསྐྱེད་ལྟ་བུ་ལ། སྦྱང་བྱ་སྦྱོང་བྱེད་འབྱངས་
ནས་འབྱོངས་ཤིག། ཅེས་ཁྱད་པར་འབྱེད་དམ་སྙམ་པས་དཔྱད༑ དེ་དག་ལས་བྱེད་
ཚིག་གིས་ མིང་ ཐོབ་ པ་ ཤིན་ ཏུ་ མང་། བྱ་ཚིག་ གིས་ མིང་ ཐོབ་ པ་དེ་ཙམ་དུ་མི་མང་།
འདས་ཚིག་གིས་བརྗོད་པ་ཉུང་། སྐུལ་ཚིག་གིས་བརྗོད་ པ་ ཤིན་ཏུ་ཉུང་བར་སེམས།
ཡང་མིང་འགའ་ཞིག་ཡུལ་སྐད་ཀྱི་དབང་གིས་ཡི་གེ་མི་འདྲ་བ་ཐོབ་པ་ཡོད་དེ། དཔེར་
ན། སྔ་ཉིན་ལ་ཁར་སང་དང་ཁ་རྩང་། མི་གཙང་བ་ལ་བཙོག་པ་དང་རྩོག་པ། སྲབ་
མིན་ལ་མཐུ་དང་འཐུག ཚད་ལོངས་པ་ལ་ལྡང་བ་དང་འདང་བ་ལྟ་བུའོ། །དེའི་ཕྱིར་
དེ་ལྟ་བུ་རྣམས་ལ་འདམ་ཁའམ་འདོམ་པ་ཅན་ཟེར་ཏོ། ། གསུམ་པ། ཡི་གེ་བྲི་བའི་ཚུལ་
ལ། སྤྱིར་གསུང་རབ་གླེགས་བམ་དུ་བྲིས་པ་དུས་ནམ་གྱི་ཚེ་བྱུང་བ་ཡིན་ཞེ་ན། ལ་ལས་
བཀའ་བསྡུ་གསུམ་པའི་སྐབས་སུ་བྱུང་ཞིང་། དེ་ཡན་དུ་བཀའ་ཡི་གེར་འཁོད་པ་མེད་
པར་འདོད། ཁ་ཅིག་གིས། སངས་རྒྱས་ཞལ་བཞུགས་པའི་དུས་སུ། རྒྱལ་པོ་ཤར་
བའི་བཙུན་མོ་སྔོ་བསངས་མ། བུད་མེད་ཀྱི་འཁོར་ལྔ་བརྒྱ་དང་བཅས་པས་མཚན་མོ་
སྒྲོན་མེའི་འོད་ལ་སངས་རྒྱས་ཀྱི་བཀའ་བཀླགས་པར་འདུལ་བ་ལུང་ལས་གསུངས་ཞེས་
འདོད་པ་གཉིས་ལས། ཕྱི་མ་འཐད་པར་སེམས་ཏེ། རྒྱལ་པོ་གཟུགས་ཅན་སྙིང་པོས།
སངས་རྒྱས་ལ་དངོས་སུ་ཞུས་ནས་སྟོན་པའི་སྐུ་བརྙན་དང༌། བརྩམ་པར་བྱ་ཞིང་དབྱུང་
བར་བྱ། །ཞེས་སོགས་ཀྱི་ཚིགས་བཅད་གཉིས་ཡི་གེར་བྲིས་ནས། རྒྱལ་པོ་ཨུཏྲ་ཡ་ན་ལ་
སྐྱེས་སུ་བསྐུར་བའི་གཏམ་རྒྱུད་ལྟར་སངས་རྒྱས་ཞལ་བཞུགས་པའི་དུས་སུ་ཡང་བཀའ་ཡི་
གེར་འཁོད་པ་ཡོད་དོ། །དེ་ལྟ་བུ་ཡི་གེ་བྲི་བའི་ཚུལ་ལ། ཐིག་ཅན་བྱུང་ན་ཤིན་ཏུ་ལེགས་
ཤིང་། དེ་མིན་ནའང༌། ཇི་སྐད་དུ། ཐིག་བཏབ་གྲུ་བཞི་སྒྲོམ་བཙལ་ཏེ། གྲུ་ཕྱིན་
སྣག་རོ་མེད་པ་དང་། །དཀར་ཆེ་ཁོངས་ཡངས་ཆེ་སྙོམས་དྲུང་། །ཐམས་ཅད་གྲུ་བཞི་ཟུར་
དོད་ལེགས། ། ཞེས་པ་ལྟར་གྱི་གཟབ་མའམ། གཤར་མ་ལ་ཡང་འབྲུ་ཆ། ཚེག་སྒྲིག
ཟླུམ་བྲི་སོགས་ཡི་གེ་གང་བྲི་ཡང་ཐམས་ཅད་ཐོབ་དག་པ་ཚུགས་ལེགས་པ་དགོས་ཤིང་།
དེ་ཡང་ཀ་ག་ཉ་ཏ་ད་ན་ཞ་ཤ་ཧ་རྣམས་ལ་རྐང་པ་ཅན་གྱི་ཡི་གེ་དགུ་ཞེས་གྲགས་པ་ལྟར་ཡི་
གེ་གཞན་རྣམས་ལས་རྐང་པ་ཅུང་རིང་བ་དགོས། ང་མཐའ་ཅན་གྱི་གཅོད་མཚམས་སུ་
ཚེག་དང་ཤད་གཉིས་ཀ་བྲི། འདི་ལ་ཤད་གོང་རྣམས་སུ་ཕྱི་ཚེག་སྤང་ཞེས་པའི་བརྡའ་
160



སྦྱར་བ་མི་ལེགས། སྤྱིར་ཚིགས་བཅད་ལ་ཉིས་ཤད་དགོས་ཀྱང་། དམིགས་བསལ་ཀ་
ག་ཤ་གསུམ་གྱི་མཐར་ཆིག་ཤད་དགོས། གཅོད་མཚམས་ན་རོ་ཅན་གྱི་མཐར་ཉིས་ཤད་
ཐོབ། འདི་ལ་སླར་བསྡུའམ་ཟླ་སྡུད་ཀྱང་ཟེར། ལེའུ་རྫོགས་མཚམས་སུ་བཞི་ཤད་
དང་། ས་བཅད་ཆེན་པོ་རྫོགས་མཚམས་སུ་སྦྲུལ་ཤད་དང་། ཐིག་མགོར་ཡི་གེ་གཅིག་
ལུས་ཚེ་རིན་ཆེན་སྤུངས་ཤད་དང་། དོན་ཚན་ཆེན་པོ་རྫོགས་མཚམས་སུ་ལེའུ་བྱ་ཞིང་།
ལེའུ་དང༌། རབ་བྱེད་དང་། སྐབས་དང་། ས་རྒ་དང་། དུམ་བུ་དང་། རྟོག་པ་
དང་། བརྟག་པ་རྣམས་མིང་གི་རྣམ་ གྲངས་ སུ་ཡང་འཇུག ཡི་གེ་འགའ་ཞིག་གི་
དམིགས་བསལ་ནི། སྟག་ལྤགས་ཟེར་བ་ལྟ་བུ་རྣམ་དབྱེ་དྲུག་པ་དབྱི་བའི་སྐབས་སུ་ལ་
ལྤགས་ཐོབ་ལ། སྟག་གི་པགས་པ་ཞེས་རྣམ་དབྱེ་དྲུག་པ་དང་འབྲེལ་ཚེ་པ་རྐྱང་ཐོབ་པ་
དང༌། དེ་བཞིན་དུ་ སོག་ཚ་རྒྱ་ཚ་ཞེས་ཚིག་གྲོགས་དང་བསྡེབ་ན་འོག་ཏུ་ཝ་ཡིག་མི་
འདོགས་ཤིང་། སོག་པོའི་ཚྭ་རྒྱ་མཚོའི་ཚྭ་ཞེས་པའམ་ཚྭ་མིང་ཚིག་རྐྱང་བྲི་བའི་སྐབས་སུ་
ཝ་ཡིག་འདོགས་པ་མཁས་པའི་ལུགས་དང་། སྐད་ཅིག་ཐང་ཅིག་ལྷན་ཅིག་ཅེས་པའི་
ཅིག་སྒྲ་གྲངས་ཀྱི་གཅིག་ཡིན་ཡང་གས་འཕུལ་མེད། དེ་བཞིན་དུ་སུམ་ཅུ་སུམ་བརྒྱ་སུམ་
འགྱུར་སུམ་བརྩེགས་སུམ་རྩེན་རྣམས་ཀྱི་སུམ་དང་། ཉིས་འགྱུར་ཉིས་བརྩེགས་རྣམས་
ཀྱི་ཉིས་དང༌།། དྲུག་ཅུ་བདུན་ཅུ་བརྒྱད་ཅུ་རྣམས་ཀྱི་ཅུ་ཡིག་སོགས་ལ་འཕུལ་མེད་པ་
བཀས་བཅད་སྔོན་མའི་ལུགས་དང་། བཟང་བ་དཀར་བ་རྒྱལ་བ་ལྟ་བུ་ང་ར་ལ་གསུམ་
གྱི་རྗེས་སུ་བ་ཕྱེད་ཝ་རུ་འབོད་པ་ཐོབ་ཀྱང་། བཟང་པོ་དཀར་པོ་རྒྱལ་པོ་ཞེས་ན་རོ་སྦྱར་
ཚེ་པོ་ཡིག་ཐོབ་པ་མཁས་པ་སྤྱིའི་ལུགས་ཡིན། རྐང་བ་སྟོང་བ་སོགས་དམིགས་བསལ་
དང་། ཡུལ་པ་ཞེས་པ་བདག་པོའི་ཚིག་གི་སྟོབས་ཀྱིས་པ་ཡིག་ཐོབ་པ་ཡིན་ལ། སྤྱིར་
སུམ་རྟགས་གཉིས་ཀྱི་ནང་ནས་རྟགས་འཇུག་གི་དོན་དཀའེ། དེའི་ནང་ནས་ཀྱང་སྔོན་
འཇུག་གི་སྐབས་སུ། ཕོ་ནི་འདས་དང་གཞན་བསྒྲུབ་ཕྱིར། །མ་ནིང་གཉིས་ཀ་ད་ལྟར་
ཆེད། །མོ་ནི་བདག་ད་མ་འོངས་ཕྱིར། །ཤིན་ཏུ་མོ་ནི་མཉམ་ཕྱིར་རོ། །ཞེས་པའི་ཚིགས་
བཅད་འདི་དང་། རྗེས་འཇུག་གི་སྐབས་སུ། སྔ་མ་སྔོན་འཇུག་ལྔ་བཞིན་སྦྱར། །ཕོ་
ཡིས་ཕོ་ཡི་མིང་མཐའ་དྲངས། །མོ་ཡིས་མོ་ཡི་མིང་མཐའ་དྲངས། །མ་ནིང་གིས་ནི་མ་ནིང་
ངོ༌། །ཞེས་པའི་ཚིགས་བཅད་འདི་གཉིས་དཀའ་ཞིང་། ཁྱད་པར་དུ་ཚིགས་བཅད་ཐ་
161



མའི་དོན་ལ། སྙེ་ཐང་པ་གྲགས་པ་སེང་གེའི་དག་ཡིག་གང་གཱའི་ཆུ་རྒྱུན་སོགས་ལས།
ན་ཡིག་དང་མ་ཡིག་གི་མཐའ་རྟེན་གྱིས་མོ་ཡིག་དྲངས་པའི་དཔེར་བརྗོད་དུ། ཡིན་པ་
བཅོམ་པ་ཞེས་པ་ཕྱེད་ཝ་རུ་འབོད་པ་བཀོད་གནང་བ་རྟགས་འཇུག་གི་ཚིག་ཟིན་དང་
མཐུན་མོད་དེང་སང་སུས་ཀྱང་ཁས་མི་ལེན་པས་དཔྱད་པར་བྱ། དྲི་བ་དྲིས་པ་དང་རྩོད་
པ་ འཛུགས་ པའི་ སྐབས་ སུ་ ཅི་ ལྟར་ ཞེས། སྡེ་ བ་ གཉིས་ པའི་ དང་ པོ་ ཅ་ ཡིག་ ཐོབ།
དཔེར་མཚོན་པའི་སྐབས་སུ་ཇི་ལྟར་ཞེས། སྡེ་བ་གཉིས་པའི་གསུམ་པ་ཇ་ཡིག་ཐོབ་སྟེ།
དཔེར་ན་སྒྲ་རྟག་པ་ཡིན་ཟེར་བ་ཅི་ལྟར་ཡིན། དེ་ཅི་ལྟར་འགོག་ཅེས་བྲི་དགོས། སྒྲ་མི་
རྟག་པ་ཇི་ལྟ་བར་བུམ་པ་ཡང་མི་རྟག་གོ་ཞེས་བྲི་དགོས་སོ། ། འདི་ཙམ་གྱི་གནང་ཤེས་
མཁན་ཡང་སྲིད་མཐའ་རུ་སྣང་ངོ༌། །དེ་ལྟར་ཤེས་བྱ་རེ་ལ་མིང་རེ། མིང་རེ་ལ་ཡི་གེ་མི་
འདྲ་བ་རེ་ཡོད་པས་བོད་ཀྱི་ཡི་གེ་ལ་ཟད་མཐའ་མེད་པས་ཞིབ་ཏུ་བསླབ་དགོས་སོ། །ཡི་གེ་
ལ་མཁས་པར་སྦྱངས་པའི་ཕན་ཡོན་ནི། །ཞ་ལུ་ལོ་ཆེན་གྱི་ཞལ་ནས། དོན་འདི་ཁོང་དུ་
ཚུད་པའི་མི། །མང་པོ་འདུས་ པའི་ནང་དག་ ཏུ། ། མཁས་ པའི་ སྟན་ལ་འདུག་པར་་་་
དབང་། །ཞེས་གསུངས་པ་ལྟར། མཁས་མང་ཚོགས་པའི་དབུས་སུ་སྨྲ་ལ་དབང་བའི་
རྒྱལ་བོར་འགྱུར་རོ། ། །
སྨྲས་པ། ཚོགས་གསུམ་འོད་ཀྱིས་བཀྲ་བའི་སྒྲོན་མེ་མཆོག། དམིགས་མེད་་
ཐུགས་རྗེའི་ཕྱག་གིས་རབ་བཏེགས་ཏེ། མཐའ་འཁོབ་མུན་སྡུག་བསལ་མཛད་ལོ་པཎ་
དྲིན། །ཤིན་ཏུ་ལྗིད་དོ་མི་སྐྱུད་དྲན་པར་རིགས། །བརྒྱད་ཁྲི་བཞི་སྟོང་ཆོས་ཀྱི་ཕུང་བོའི་
ཚིག། ཀཱ་ལི་སུམ་ཅུར་བསྡུས་ལ་ངོ་མཚར་ཅི། །མཐའ་ཀླས་མིང་ཡིག་སོ་སོར་འཇུག་
པའི་ཚུལ། །བདག་བློ་ཁབ་མིག་ལྟ་བུར་ཤོང་བ་མཚར། །མདོ་རྒྱུད་ཀུན་ལ་ནང་བྱན་ཆུད་
སྟོབས་ཀྱིས། ། དོན་ལྡན་མཁས་པའི་གྲལ་འགོ་མ་ཐོབ་ཀྱང་། ། ཡི་གེའི་འཇུག་ཚུལ་ཇི་
བཞིན་ཤེས་ཙམ་གྱིས། །མཁས་མང་འདུན་སར་བག་ཕེབས་སྟོད་ལ་དཔང་། ། མིང་ཚིག་
ཡི་གེའི་ ཤེལ་གྱི་རྩིག་ངོས་ལ། ། སུམ་རྟགས་ལང་གའི་བདག་པོའི་གཟུགས་བརྙན་་་་་་་
འབུམ། །དངོས་བཏགས་དབྱེ་བསྲེས་དཀའ་བ་དཔྱོད་མཁས་པའི། །བདག་བློ་ཧ་ནུ་མཉྫི་
མིན་པ་སུ། །མིང་གི་འཇུག་པའི་རིན་ཐང་བྲལ་བའི་ནོར། །བདག་ཡིད་མཚོ་རུ་སྤྱོད་ན་མི་
རུང་ཞེས། །ཀུན་གྱིས་སྤྱད་ཕྱིར་གསར་བསྒྲིགས་རྒྱལ་མཚན་རྩེར། །བཀོད་ནས་རིས་མེད་
162



ར་མ་
མཆོད་སྦྱིན་སྤེལ་བར་འདོད། །ཚུལ་འདི་ཤེས་པ་གལ་པོ་ཆེར་མཐོང་ནས། ། ཡང་ཡང་
ཞིབ་ ཏུ་ སྦྱངས་ པའི་འབྲས་རྟགས་སུ། ། དཀར་འཇམ་ཤོག་ངོར་སུག་པའི་འདུ་བྱེད་་་་་
ཀྱིས། ། བསྟན་བཅོས་གསར་བའི་ཕྱི་མོ་ འདི་ བསྐྲུན་ཏོ། ། རྣམ་དག་རྩོམ་ ལ་ གསར་དུ་
འཇུག་པ་དང་། །སྔ་མའི་གཞུང་ལ་ཞུས་ཆེན་བྱེད་པ་དང་། ། ལུང་གི་བསྟན་པར་གད་
གཙང་བགྱིད་འདོད་ན། ། ལེགས་བཤད་འདི་ལ་གཟུ་དཔང་བསྟེན་ཀྱང་ཆོག། ཚུལ་
འདིར་ཞུགས་པའི་ སྒོ་གསུམ་རྣམ་དཀར་མཐུས། ། མཐའ་ཀླས་ཆོས་ཚུལ་དུ་མའི་སྒོར་
ཞུགས་ཏེ། །གཞན་དྲིང་མི་འཇོག་སྤོབས་པ་ཟབ་མོ་ཡིས། །དོན་གྱི་སྙིང་པོ་མཆོག་ལ་སྤྱོད་
པར་ཤོག། ཚད་མེད་བཞི་ཡི་དཔུང་གི་བཀོད་པ་ཡིས། །ཡིད་སྲུབས་གཡུལ་ལས་རྒྱལ་
བའི་རྒྱལ་མཚན་རྩེར། །སྐུ་བཞི་ཡིད་བཞིན་ནོར་བུའི་ཏོག་བཀོད་དོ། །འཛད་མེད་ཆོས་
སྦྱིན་ཀུན་ལ་སྟོབས་གྱུར་ཅིག། ཅེས་ཡི་གེའི་བཤད་པ་མཁས་པའི་ཁ་རྒྱན་ཞེས་བྱ་བ་འདི་
ནི་ལྷ་ལྡན་གྲྭ་སྐོར་བ་ཨ་ལག་ཤ་ངག་དབང་བསྟན་དར་གྱིས་བགྱིས་པའོ། །
163



༄༅། །དག་ཡིག་གཅེས་བསྡུས་འཁྲུལ་སྤོང་ལེགས་པར་
བཤད་པའི་སྐྱ་རེངས་གསར་བ་ཞེས་
བྱ་བ་བཞུགས་སོ། །
ཤིས་བརྗོད་ཀྱི་རྒྱུན། རྒྱལ་ཀུན་འཕྲིན་ལས་མཛེས་སྡུག་ལྷ་མོ་ཡི། །རྣམ་པའི་གར་
བསྒྱུར་རྗེ་བཙུན་སྒྲོལ་མ་དང་། །གཉིས་མེད་ཀློང་རྡོལ་ངག་དབང་བློ་བཟང་ལ། །སྐྱབས་
སུ་མཆིའོ་ཀུན་ཏུ་ཤིས་གྱུར་ཅིག། ངོ་བསྟོད་ཀྱི་དཔེ། དུས་གསུམ་རྒྱལ་བ་མཚན་དཔེ་ཡོངས་
སུ་རྫོགས། །བདག་གི་བཤེས་གཉེན་མགྲིན་པའི་མདུད་བཀྲོལ་ཙམ། ༼དེ་ལྟ་ན་ཡང་རྒྱལ་
བ་ཀུན་དངོས་དང་། ། གཉིས་སུ་མེད་པར་ཤེས་ནས་དད་པས་བསྟེན། ། ཡོངས་བརྗེས་ཀྱི་
རྒྱན། ལུས་དང་ལོངས་སྤྱོད་དུས་གསུམ་དགེ་ཚོགས་སོགས། །བདག་ལ་ཅི་བདོག་མཁྱེན་
པའི་གཏེར་ལ་དབུལ། །དེས་ཀྱང་སྐུ་གསུང་ཐུགས་ཀྱི་དངོས་གྲུབ་མཆོག། ལུས་པ་མེད་
པར་འགྱངས་མིན་སྩོལད་ཅིག་གུ། །དངོས་དཔེ། ཉིན་བྱེད་སྟོང་གིས་འཁྱུད་པའི་འོ་མཚོ་
ཡིས། །ལན་བརྒྱར་བྱུགས་པའི་ཤེལ་གྱི་ས་འཛིནད་ཀྱང་། །གང་གི་དཀར་མཛེས་དཔལ་
ལ་མི་བཟོད་པའི། །དབྱངས་ཅན་ལྷ་མོ་མགྲིན་པར་རྟག་རོལད་ཅིག། ཁྱད་འཕགས་ཕུལ་བྱུང༌།
སྲིན་པོས་བཟུང་བའི་མཐའ་འཁོབ་གངས་ལྗོངས་སུ། །བཀའ་བསྟན་འགྱུར་བའི་ཐབས་
སུ་བོད་ཡིག་སྲོལ། །བྱེད་པོ་ས་འབོ་ར་ཡི་བཀའ་དྲིན་མཐའ། །ཁྱབ་འཇུག་གནས་ཀྱིས་
གཞལ་བར་མི་ནུས་སོ། ། ཆ་ཤས་གཟུགས་ཅན། བོད་ཡིག་གིས་བསྐྲུན་གཙུག་ལག་ནམ་
མཁའི་ནོར། ། ཐུགས་རྗེ་རྟ་བདུན་རོལ་བས་རབ་དྲངས་ནས། ། ཐུབ་བསྟན་པད་མའི་
སྲོག་ཟུངས་གསོ་མཛད་པའི། །གནའ་བོའི་ཆོས་རྒྱལ་ལོ་པཎ་རྣམས་ལ་དད། །བྱ་བའི་རང་
བཞིན་བརྗོད་པ། གང་གི་ཚད་མེད་ཐུགས་རྗེ་གཡོ་ཙམ་གྱིས། །རྨད་བྱུང་མྱུར་བའི་སྤོབས་པ་
མ་འབོད་པར། །བདེ་བླག་སྟེར་བའི་ཀློག་གི་སློབ་དཔོན་དྲིན། །ད་གཟོད་དྲན་ནས་དྲིན་
གཟོའི་བསམ་པས་བསྟེན། །བསྡུས་པའི་གཟུགས་ཅན། དཔྱད་ཀྱང་ཐེ་ཚོམ་མུན་པས་བཅུད་
མ་མྱོང་། །ཉེས་བཤད་འདབ་མ་བརྒྱ་ཡིས་བཏུམ་པའི་ནང་། །བློ་གསལ་རྐང་དྲུག་འཕུར་
16..



འདོད་སྐད་ཞན་ན། ། ལེགས་བཤད་སྐྱ་རེངས་གསར་བ་འདི་སྒུགས་ཤིག། མཐའ་ཐོག་
ཟུང་ལྡན། བསྟན་པའི་རྩ་བ་ཡི་གེ་འདི་ལ་ཟེར། །ཟེར་སྒྲོས་བསྒྲིགས་པའི་དག་ཡིག་ཕལ་བ་
ལ། །ལ་ལས་ཆོག་པར་འཛིན་མོད་བྱིས་པའི་བློ། །བློ་རྩལ་ཡོད་ན་འདི་ཉིད་བསྟེན་རིགས་
སོ། ། ཐོག་མར་མགོ་ཅན་བཤད་པ་ལ། །ཆུ་རྐ་འཐེན་པ་ར་རྐ་ཡིན། །ས་སྐ་རོ་ཡི་བྱེ་བྲག་
གོ། རྒྱུ་ཡི་རྐྱེན་ནི་ར་རྐྱེན་ཡིན། ། མྱུར་བའི་སྐྱེན་ནི་ས་སྐྱེན་ནོ། །ས་དོང་བརྐོས་ཟིན་ར་
བརྐོས་ཡིན། །ལས་ལ་བསྐོས་ཟིན་ས་བསྐོས་སོ། །འདི་གཉིས་འདས་ཚིག་ཡིན་པས་ན། །
རྗེས་འཇུག་ཐོབ་མོད་བྱ་ཚིག་ལ། །མེད་ཀྱང་རུང་བའི་གནད་གཅིག་ཡོད། །རྐུན་མ་རྐུ་
བྱེད་ར་རྐུ་ཡིན། །དས་འཕུལ་དཀུ་ནི་དཔྱི་མགོའི་མིང་། ། གླེན་ཞིང་ལྐུགས་པ་ལ་ལྐུགས་
ཡིན། ། རྒྱལ་སྐུགས་བཙུགས་པ་ས་སྐུགས་སོ། ། ཁ་ནང་རྐན་ནི་ར་རྐན་ཡིན། ། ཡོད་རེ་
སྐན་ནི་ས་སྐན་ནོ། ། དས་འཕུལ་དཀན་ནི་དཀན་གཟར་བོ། ། ཆུ་ལས་རྒལ་བ་ར་རྒལ་
ཡིན། ། ལུས་ཀྱི་སྒལ་བ་ས་སྒལ་ལོ། ། དཀྱིལ་མཐོའི་སྒང་ནི་ས་སྒང་ཡིན། །གཅིན་སྣོད་
ལྷང་ནི་ལ་མགོ་ཅན། །རི་དྭགས་རྐོ་བ་ར་རྐོ་ཡིན། །ཚ་སྒོ་ཅན་ནི་ས་སྒོ་ཡིན། ། ཕ་བ་དགོ་
དགོད་ད་ཡིས་འཕུལ། ། ཟླ་བོ་ སྒུག་ པ་ ས་ སྒུག་ཡིན། ། ཤིང་རིངས་དགུག་པ་ད་ཡིས་་་
འཕུལ། ། ཤིང་ཏོག་རྒུན་འབྲུམ་ར་རྒུན་ཡིན། །དུས་བཞིའི་དགུན་ནི་ཟ་མ་ཏོག་ཏུ་ད་ཡིས་
འཕུལ། །ད་ཡིས་འཕུལ། །ནང་ཁྲོལ་རྒྱུ་མ་སྒྱུ་མ་མཁན། །ནོར་རོ་སྙམ་པའི་དོགས་གཞི་
ཆུང་། །དབུགས་རྒོད་སྡམ་ནི་ས་སྔམ་ཡིན། །འཇིགས་སྟངས་ཇམ་ནི་ར་རྔམ་མོ། །ལུས་
ཀྱི་རྔུལ་ནི་ར་རྡུལ་ཡིན། །རིན་ཆེན་དངུལ་ནི་ད་ཡིས་འཕུལ། ། རིད་པའི་རྫུད་ནི་ར་རྫུད་
ཡིན། །ལྕི་བའི་ལྕིད་ནི་ལ་མགོ་ཅན། །ཏིལ་གྱི་རྫིང་བུ་ར་རྫོང་ཡིན། །མྱུ་གུའི་ལྗང་བུ་ལ་
ལྗང་ངོ་། །དེ་བཞིན་ལྗན་ལྗིན་ཡུལ་ལྗོངས་སོགས། །ལ་ཡིག་ཐོད་དུ་བཅིངས་པའི་ཇ། །
རྗེན་བཙོས་ས་རྗེན་ལ་སོགས་པ། །ཇ་ཡིག་ར་མགོ་ཅན་དུ་བྲི། །རེག་བྱ་སྙི་བ་ས་སྙི་ཡིན། །
རྒྱ་ཡི་རྙི་ནི་ར་རྙིའོ། །དེ་བཞིན་མི་གཙང་རྙང་དང་རྙོང་། །སོ་ཡི་རྙི་ལ་སོགས་ར་མགོར་
བྲི། །རང་གིས་བསྟེན་པ་ས་བསྟེན་ཡིན། །གཞན་ལ་བརྟེན་པ་ར་བརྟེན་ནོ། །འདི་གཉིས་
འཕུལ་ཡིག་ཅན་དུ་ངེས། ། བྱིན་ལེན་བསྟབས་དང་གོས་བལྟབས་པ། །ས་ལའི་ཞྭ་ཅན་
འདས་ཚིག་ཡིན། ། འཐུག་པོའི་ སྡུག་ ནི་ ས་ སྟག་ ཡིན། ། མི་ གཙང་ རྟུག་ནི་ ར་ཞུག་གོ།
མིག་གིས་བལྟས་ཟིན་རྒྱས་ཟིན་བརྟས། །རིམ་པས་ལ་རའི་ཀླད་ཅན་ནོ། །རྒྱབ་ཀྱི་ལྟག་ནི་
165



ལ་ལྟག་ཡིན། །ཐེར་ཟུག་རྟག་ནི་ར་རྟག་ཡིན། །གཅན་གཟན་སྟག་དང་ག་ལ་མཚུངས། །
སྟེས་ཀྱི་དབང་དང་ལྟས་ངན་ནི། །ས་དང་ལ་ཡི་ཞྭ་ཅན་ལགས། །མདའ་ཡི་ལྟོང་ནི་ལ་
མགོ་ཅན། །གྲངས་ཀྱི་སྟོང་དང་ནོར་དོན་མེད། །དེ་བཞིན་སྟོད་ཐག་ལུས་སྟོད་དང༌། །
བཀྲེས་པའི་ལྟོགས་དང་ཤེས་པའི་རྟོགས། །དེ་སོགས་ཁྱད་པར་འབྱེད་པ་གཅེས། །རིངས་
པའི་རྟབ་ནི་ར་རྟབ་ཡིན། །བརྟབས་ཀྱང་འཐད་མོད་འདས་ཚིག་ཡིན། །རྗེས་མའི་རྟིང་
ནི་ར་རྟིང་ཡིན། ། གཏིང་ཟབ་གཏིང་དང་གཏན་མི་འདྲ། །ཐལ་མོ་བརྡབ་དང་ཕེག་རྡོབ་
དང་། །རྣོ་མེད་རྡུགས་དང་ཐབས་རྡུགས་དང་། །རྡེག་བྱེད་བརྡེག་བྱ་ཁང་རྡིབ་རྣམས། །
ར་མགོ་ཅན་དུ་ཤེས་པར་བྱ། ། ནེའུ་ལྡངས་དང་ལྡོམ་བུ་བ། བྱུང་ལྡེབས་ལྡོབས་སྐྱེན་
ལན་ལྡོན་དང་། །ལུས་པའི་ལྟས་དང་བླུགས་པའི་ལྕགས། །ལོག་པའི་ལྡོག་དང་ལྡུམ་བུ་
དང་། ། ལྡབ་ལྡིབ་སྨྲ་དང་ལྡེར་བཟོ་དང་། ། ལྡེ་མིག་རེ་ལྡེ་མེ་ལ་ལྡེ། །འབྲུག་སྐུ་ལྡིར་དང་
འདབ་ཆགས་ལྡིང་། ། ཚད་ལོངས་ལྡང་དང་སྟན་ལས་ལྡང་། །ལྕེས་བསྔག་སོ་ཡིས་བལྡད་
པ་སོགས། །ལ་མགོ་ཅན་དུ་ཤེས་པར་བྱ། །ཉེར་བསྡོགས་ཐག་བསྡོགས་ཐུག་སོར་དང་། །
སྣོད་ཀྱི་སྡེར་མ་སྡེར་མོ་རྣམས། །ས་ཡིག་ཐོད་དུ་བཅིངས་པའི་ད། །སྐོམ་སྐྱེམས་ལྡུད་པ་ལ་
མགོ་ཅན། ། ཕྱོགས་སུ་སྡུད་དང་ནོར་ས་ཆུང་། །རྟ་འདོགས་སྡང་ནི་ར་རྫོང་ཡིན། །སྐུས་
ཀྱི་གདང་བུ་གས་འཕུལ་ཅན། །ཁང་བའི་སྡུམ་ནི་ས་སྡུམ་ཡིན། །ལྡུམ་རའི་ལྡུམ་ནི་ལ་ལྡུམ་
ཡིན། །དུམ་བུར་གཏུབ་པ་དུམ་རྐྱང་ཡིན། ། ཟླུམ་པོར་གཏུབ་པ་གཞན་ཡིན་ནོ། །སྲོག་
བསྡོས་བས་འཕུལ་སར་བཏགས་ད། ། དབུ་བ་རྡོས་པ་འཕུལ་མེད་པའི། །ར་ཡི་འོག་ཏུ་
བཏགས་པའི་ད{ །འགྲན་པའི་སོ་ནི་ས་མགོ་ཅན། ། གྲི་སོགས་བརྡར་བ་ར་མགོ་ཅན། །
ཕྱེ་མར་བདར་བ་བས་འཕུལ་ཙམ། །རྣག་བརྟོལ་ཞབས་རྡོལ་སྡེབ་མི་གཅིག། དེ་གཉིས་
ནོར་དོགས་ཤིན་ཏུ་ཆེ། ། མདུན་དུ་བརྡུར་དང་བརྣབ་སེམས་དང་། །ངེས་བཟུང་བརྙན་
དང་སྦས་པའི་བརྣོགས། །གྲེ་བར་ཟས་ཐོགས་བརྣངས་པ་སོགས། །བརྩེགས་འཕུལ་ཐོབ་
པའི་ར་རྣའོ། ། ཞིང་གི་རླུང་མ་ཁུག་རྣ་སོགས། ། བརྩེགས་འཕུལ་ཐོབ་པ་མ་ཡིན་ནོ། །
འཐེན་པའི་མིང་། །ཕན་ཚུན་བསྣོལ་དང་བསྣོར་བ་དང༌། །དུས་བསྣུར་ཞིབ་བསྣུར་མཇུག་
མ་བསྣར། །དེ་དག་བ་འོག་སར་བཏགས་བསྣ། །ཆུ་ཡི་རྦ་རླབས་གསང་བའི་སྦ། །མགུལ་
རྒྱུན་ལྷ་གསུམ་རིམ་བཞིན་དུ། །ར་ས་ལ་ཡི་འོག་ཏུ་གདགས། །ནོར་མེད་སྦྲང་དང་སྦྲང་རྩི་
166



དང་། ། ལྷ་ཡི་སྤྲུལ་དང་གདུག་སྦྲུལ་དང་། །ལག་པའི་སྤུར་མོ་མེ་སོགས་སྦྱར། ། མཛེས་
པའི་སྤ་དང་གསང་པའི་སྦ། །ཕུངས་པོར་སྤུངས་དང་དམ་བཅའི་སྤུངས། །མེ་གསོའི་སྤྲོ་
དང་དབུབ་བྱའི་སྦྲ། ། རྒྱུན་གྱིས་སྤུད་དང་མེ་ཆས་སྤུད། སྤུད་པ་ལྟ་བུ། །རིན་ཆེན་སྤུག་
དང་ཕུག་གི་སྦུབ།། ལྷུང་བཟེད་ཁ་སྦུབ་སྦུ་གུའི་སྦུབས། ། ཐགས་ཀྱི་སྤུན་དང་ཤུན་པའི་
སྤུན། །གནས་ནས་སྤགས་དང་འདྲེས་པའི་སྦགས། ། ཉེས་པ་ སྤུངས་དང་རྟ་སྦྱངས་་་་
རྣམས། །རིམ་བཞིན་སྡེ་བ་བཞི་བ་ཡི། །དང་པོ་གསུམ་པའི་པ་བར་བྲི། །སྔོན་ཆད་ནོར་
བ་མང་སྣང་བས། །ད་ནས་མ་ནོར་བྲི་བ་གཅེས། །སྤ་དབྱུག་སྦེ་དབྱུག་གཉིས་ཀ་རུང༌། །
འདི་ནི་གདམ་ང་མ་ཡིན་ཞིང་།. །ཤིང་རིགས་སོ་ སོའི་མིང་ཡིན་ནོ། །རྒྱས་ པར་མཐའ་
དཔྱོད་སྐབས་སུ་འཆད། །ལུས་སྦྱིད་ཉིས་སྦྲགས་ར་མདའ་སྦྲན། ་ །འདི་ཡང་སྡེ་བ་བཞི་བ་
ཡི། །ལྔ་རུ་འབོད་ རྒྱུའི་བ་ཡིག་ཡིན། ། རྨེག་མེད་གོང་མེད་བལ་རྨེལ་རྣམས། །ར་ཡིག་
ཀླད་དུ་བཀུར་བའི་མ། །དྲིས་པའི་མེད་ནི་ར་རྨེད་ཡིན། །འདྲི་བྱེད་མེད་ནི་ས་སྨེད་དོ། །
སྨེ་ཤ་ཅན་ཡང་དེ་བཞིན་ནོ། །བཙོག་པའི་དམེ་ནི་དས་འཕུལ་ཅན། །གཞན་ལ་སྨོད་པ་ས་
མགོ་ཙན། །དམོད་པ་འདོར་བ་ད་ཡིས་འཕུལ། །མུན་པའི་སྨག་ནི་ས་མགོ་ཅན། །འཐབ་
པའི་དམག་ནི་ད་ཡིས་འཕུལ། ། བུ་མོའི་མག་པ་མག་རྐྱང་ངོ་། །གཞན་ལ་བཀའ་སྩལ་ས་
སྩལ་ཡིན། །ལུས་ཀྱི་རྩལ་སྟོབས་ར་རྩལ་ལོ། །དེ་བཞིན་སྩོལད་ཅིག་ས་སྩོལ་ཡིན། །འབད་
རྩོལ་རྩོལ་སོགས་ར་རྩོལ་ལོ། །དག་ཡིག་གཅེས་བསྡུས་འཁྲུལ་སྤོང་ལེགས་བཤད་སྐྱ་རེངས་
གསང་བ་ལས་མགོ་ཅན་ལ་འཁྲུལ་བ་སྤོང་བའི་ལེའུ་དང་པོའོ། ། །
སྨྲས་ པ། རིགས་ པའི་ རྒྱུ། མཚན་ ཉིད་ ལྡན་ པའི་ བཤེས་ གཉེན་ དམ་ པ་ མཆོག།
བསམ་དང་སྦྱོར་བས་བསྟེན་ཚུལ་མ་ལོག་པས། །ཚུལ་འདི་འཆད་དང་རྩོམ་ལ་འཇུག་པ་
ལ། ། འཚེར་ མེད་ སྨྲ་ བའི་ སྤོབས་ པ་ གཟེངས་ སུ་ མཐོ། | གཟུགས་ ཅན་ གྱི་ གཟུགས་ཅན།
ལེགས་བཤད་རྫིང་བུ་ཆུ་སྐྱེས་དགའ་ཚལ་འདིར། །བློ་གསལ་ངང་མོ་ར་ཡིག་པགཉིས་པའི་
ཚོགས། །མི་ཤེས་དྲི་འཁྱུད་སྦྲང་རྩི་འཐུང་བཞིན་དུ། ། རྩེད་འཇོའི་འཕུར་ལྡིང་རོལ་པས་
དུས་འདའ་རིགས། །རབ་སྤེལ། སློབ་དཔོན་ཐུ་མིའི་དགོངས་པ་ཇི་བཞིན་པ། །བདག་
གི་བློ་དང་ཡིད་གཅུགས་མཛའ་བ་འདི། ། རྒྱལ་བ་རྣམས་ཀྱི་ཐུགས་རྗེ་ཞགས་པའི་འོད། །
འགྲོ་བ་མི་གཏོང་དམ་པོར་འཁྱུད་པ་བཞིན། །ཆོས་དཔེ། བོང་བ་གསེར་གཟིགས་ཆགས་
167



བྲལ་སྐྱེ་བོ་ལ། ། མཉམ་གཞག་རོ་མྱོང་ཞིང་ལས་གཞན་ཡོད་མིན། ། དེ་བཞིན་ཡིག་དོན་
དཔྱོད་པའི་གཏམ་དེ་ལས། །བདག་ལ་བྱ་བ་ ཅུང་ཟད་ཡོད་མ་ཡིན། ། ཞེས་པ་ནི་བར་
སྐབས་ཀྱི་ཚིགས་སུ་བཅད་པའོ། །
ད་ནི་འདོགས་ ཅན་བཤད་པ་ལ། །ཆུ་སོགས་སྐྱོམས་པ་ཀ་ སྡེར་གཏོགས༑ ། ངོམ་
པའི་སྤྱོམས་ ནི་བ་སྡེར་གཏོགས། །དེ་བཞིན་ཟས་སྐྱུགས་ བསྐྲད་ པའི་སྤྲུགས། ། ཆུ་དང་
མཚོ་སོགས་བསྐྱིལ་བ་དང་། ། ཁང་ཆུང་སྤྱིལ་བུ་ལ་སོགས་པ། །སྡེབ་གཅིག་བྲི་ན་ཤིན་ཏུ་
ནོར། །དུས་བཞིའི་དབྱར་ནི་བ་ཡིག་ཡིན། །བརྙན་པོའི་གཡར་ནི་ཡ་ཡིག་གོ། །འཐབ་མོ་
འགྱེད་ལ་ག་ཡིག་བྲི། ། མཛོད་སྒོ་འབྱེད་ནི་བ་ཡིག་གོ། །གྱེན་དུ་འཕྱུར་ལ་ཕ་ཡིག་བྲི། །
སྐྱུར་ ཁུ་འཁྱུར་བ་ཁ་ ཡིག་ གོ། དེ་ བཞིན་ནོར་བའི་ འཕྱུགས་པ་དང་། ༑ གློག་འོད་་་་
འཁྱུགས་པ་ཤེས་པར་བྱ། །ལྟོགས་པའི་བཀྲེས་དང་ན་ཚོད་བགྲེས། །ཡི་གེ་སོ་སོར་ཐོབ་པ་
ཡིན། ། མཚོན་ཆའི་གྲོ་ནི་ག་གྲི་ཡིན། ། སྣ་ཡུལ་དྲི་ནི་ད་དྲིའོ། ། ལམ་རྒྱུས་འགྲུལ་བ་ག་
འགྲུལ་ཡིན། །དེ་བཞིན་ནས་གྲོ་སྔ་དྲོ་དང་། ། ཟས་སྣོད་གྲོད་དང་ལུས་ཀྱི་དྲོད། །འགྱེལ་
བའི་འགྲེད་དང་དུད་འགྲོ་འདྲེད། །དངར་བགྲིགས་གྲོལ་དང་རལ་བའི་དྲལ། །བརྩི་བྱའི་
གྲངས་དང་གདན་དྲངས་སོགས། ། ཚིག་དོན་གཉིས་ཀ་མི་འདྲའ་ཞིང་། ། མཛའ་བའི་
གྲོགས་ནི་ག་གྲོགས་ཡིན། ། ཁུར་པོའི་དྲོགས་ནི་ད་དྲོགས་སོ། ། གྲོགས་དང་འགྲོགས་ཀྱང་
ཞེད་ནས་འདྲོགས། ༼ཞེས་པ་ལྟ་བུ་འཕུལ་ཐོབ་པའི། ། སྐབས་ཀྱང་ཡོད་པ་ཤེས་དགོས་
སོ། །མཚུངས་པའི་རིགས་འགྲེ་ག་འགྲེ་ཡིན། །གནོད་བྱེད་འདྲེ་དང་ཆེས་ཐ་དད། །ཆིག་
ཐུབ་ཆིག་སྟོང་ལ་སོགས་ལ། ། རྩ་རྟགས་འདོགས་པ་མ་ཡིན་ནོ། །འཁྲུངས་པའི་བསྐྲུན་
དང་འགྲན་པའི་བསྐྲུན། །རྒྱལ་པོས་བཀྲབས་དང་ཐུན་གྱིས་བྲབ། །དེ་དག་སོ་སོར་ཤེས་
དགོས་སོ། །ག་གྲིལ་ཐུཝ་གྱིས་གྲིལ་བའི་མིང་། །ད་དྲིལ་གཅིག་ཏུ་དྲིལ་བའི་མིང་། །ཀླན་
ཀ་ཀླད་པ ཀླ་ཀློ་དང་། །འབྱམས་ཀླས་བཀླག་བྱ་ཀློག་པ་དང་། །ཀླག་ཅོར་ཚུ་ཀླུང་གོས་
ཀླུབས་རྣམས། ། སྡེ་བ་དང་པོ་དང་པོར་བྲི། །ནམ་མཁའི་གློག་དང་ཁ་གདངས་གླལ། །
གླབ།ས་ལྟ་གླགས་རྙེད་ཟླུམ་བཅོས་དང་། ། གཏམ་གླེང་གླིང་བཞི་གློས་ཕབ་ཉལ། །གླེགས་
བམ་སྒོ་གླེགས་ལ སོགས་པ། །སྡེ་བ་དང་པོའི་གསུམ་པར་བྲི། །དེ་ཕྱིར་ཀླུ་གཉན་གླུ་སྙན་
རྣམས། ། ཡིག་དོན་གཉིས་ ཀ་གཏན་མི་གཅིག། དབའ་ ཀློང་ངག་སྒྲོན་དགོངས་པ་་་
168



ཡིན། ། གཞན་དུ་རྦ་ཀློང་མང་ཞིག་སྣང་། །གདམ་ང་ཡིན་མིན་བརྟག་པར་བྱ། །འཛར་
བའི་རླུག་ནི་ར་རླུག་ཡིན། །ལྕགས་པའི་བླུགས་ནི་བ་བླུགས་སོ། །རྐང་བས་གླེབས་དང་
གནས་སུ་སླེབ། ། མ་འདྲེས་སོ་སོར་དབྱེ་བར་བྱ། ། བཟླུམས་ནི་ཚོགས་པ་བཟླུམས་པའི་
མིང་། ། བསྡུམ་ནི་འགྱེད་པ་བསྡུམ་པའི་མིང་། །དེས་ན་དབྱེན་བསྡུམ་མཆོད་རྟེན་ལ། །
དབྱེན་བཟླུམས་མཆོད་རྟེན་བྲིས་ཀྱང་འཐད། ། ལག་སོར་ཟླུམ་ལ་ལག་ལྡུམ་ཟེར། ། དེ་
ཕྱིར་དེ་གཉིས་ཐ་དད་དོ། །བཅོ་ལྔ་བཅོ་བརྒྱད་ཅེས་འོག་ཏུ། ། བ་ཡིག་འདོགས་པ་མི་
འཐད་དེ། །རྒྱུ་མཚན་གཞན་དུ་འཆད་པར་འདོད། ། དེས་ན་རྣ་རུ་ཅན་དུ་བྲི། །དག་
ཡིག་གཅེས་བསྡུས་འཁྲུལ་སྤོང་ལེགས་པར་བཤད་པ་སྐྱ་རེངས་གསར་བ་ལས་འདོགས་
ཅན་གྱི་འཁྲུལ་བ་སྤོང་བའི་ལེའུ་གཉིས་པའོ། །
སྨྲས་པ། རབ་རྟོག་དཔེ། ལུས་ཅན་དབང་དུ་སྡུད་པའི་འཕྲིན་ལས་ཀྱི། །བྱེད་པོ་
ང་ཞེས་ཡོངས་འདུའི་དབང་པོ་ཁྱོད། །ང་རྒྱལ་མཆོག་གི་མཐའ་ལ་ཅི་སྟེ་འཛེག། གཏམ་
གསར་འདིས་ཀྱང་མཁས་མང་སྡུད་ལ་ལྟོས།. ། ཕྲེང་བའི་གསལ་བྱེད། ཆོས་རྒྱལ་མེས་པོས་ཡི་
གེ་བཟོ་བའི་མཐུས། །སྐད་གཉིས་སྨྲ་རྣམས་དམ་ཆོས་ལེགས་པར་བསྒྱུར། །དེ་ཡིས་ཀློག་
པ་ཐོས་བསམ་འཁོར་ལོ་སྟེ། ། ཀློག་པས་ལུང་རྟོགས་བསྟན་པ་ཉམས་མེད་འཕེལ། དངོས་
པོའི་དཔེ། ཁ་དྲག་དཔུང་གིས་འཕྲོག་པར་མི་ནུས་པའི། ། ཀླུ་དབང་གཙུག་གི་ནོར་བུ་རིན་
ཆེན་ལྟར། །གཏམ་བཟང་འདི་ཡང་བམ་ཆོས་རང་བཞིན་གྱི། །གསེར་དངུལ་རིན་ཆེན་
ཟོང་གིས་ཉོ་བྱ་མིན། །གཏན་ཚིགས་ཀྱི་ལྡོག་པ་ཅན། །མཆན་དང་སྡོམ་བསྡུས་འཕྲུ་ནོན་རྒྱུས་
བསྡུས་སོ། །ལེགས་པར་བཤད་པའི་དག་ཡིག་མི་ཉུང་མོད། ། མཐའ་དཔྱོད་རིགས་པས་
དག་ཐེར་མེད་པའི་ཕྱིར། །ལེགས་བཤད་གསར་བ་འདི་ལས་ཅུང་ཟད་དམན། ། ཞེས་པ་
ནི་བར་སྐབས་ཀྱི་ཚིགས་སུ་བཅད་པའོ། །
ད་ནི་འཕུལ་ཡིགུ་བཤད་པ་ལ། །འཕུལ་ཡིག་ལྔ་བོ་དེ་ལས་ནི། །ག་ད་བ་ཡི་སྔོན་
འཇུག་གསུམ། །བྱ་བྱེད་དབང་གིས་ཐོབ་པ་དང༌། །འདོར་དགོས་སྐབས་སོགས་ཤིན་ཏུ་
མང་། །མིང་དུ་གྲུབ་པའི་རིགས་རྣམས་ལ། །རང་རང་སྔོན་འཇུག་རྒྱུན་དུ་གཅེས། །དེ་
ཕྱིར་འདིར་ཡང་མིང་རྐྱང་ཙམ། །འགའ་ཞིག་བརྗོད་ཀྱི་མཐའ་དག་མིན། །དེ་ལ་ག་ཡིས་
འཕུལ་ཡིག་ནི། །སུམ་ཅུའི་ཅུ་ནི་ཅུ་རྐྱང་ཡིན། །འཁྱོག་པོའི་གཅུ་ནི་ག་ཡིས་འཕུལ། །དེ་ .
169



བཞིན་ཅལ་ཅོལ་གཅལ་དུ་བཀྲམ། །དེའི་ཚིག་བླ་དྭགས་མིང་གིས་གདགས། །ལོང་ཡོད་
དལ་དང་ཁྱབ་གདལ་དང༌། ། སྡོམ་པ་ནོད་དང་གཞན་ལ་གནོད། །རང་བཞིན་ནག་པོ་
ཤིན་ཏུ་གནག། འདས་པའི་ཞིག་ པ་ བརྟག་གཞིག་དང་། ། ལུས་ཟུངས་དྲས་ དྲུག་་་་
གཟུངས་བཏབ་དང༌། །འདུལ་བ་ལས་དྲའོ་དྲུབ་པོ་གཟུངས་བཏབ་བོ་ལྟ་བུའོ། ། ལོ་སྙིང་ཡོས་
དང་ཟས་གཡོས་དང༌། ། སེམས་ཡེངས་པ་དང་རྣམ་གཡེང་དང་། །ཡུང་ང་དང་ནི་གཡུང་
དྲུང་དང་། ། མིག་གི་ཡུལ་དང་གཡུལ་སྤྲོད་གཡུལ། ཁང་བའི་ མདའ་ཡབ་དབུབ་བྱའི་
གཡབས། །མདུན་དུ་ཤོག་དང་འདབ་གཤོག་དང་། །ལག་ནས་ཤོར་དང་དབུ་སྐྲ་་་་
གཤོར། །ཞུག་རུམ་སྤོས་ཉུག་གཉུག་མའི་སེམས། །ཤིས་བརྗོད་བཀྲ་ཤིས་གཤིས་ལུགས་
དང་། ། ཁ་དོག་སེར་དང་ རིན་ཆེན་ གསེར། ། སོག་ པོའི་ མི་ལ་གསོག་རྫུས་མེད། ། དེ་
རྣམས་འཕུལ་ཡིག་མེད་པ་དང་། །ཡོད་པའི་ཚུལ་གྱི་ས་བོན་ཙམ། ། གཞན་ཡང་གཅོམ་
སྐྱུངས་གདགས་སྲིབས་ དང༌། །གཤོག་རྩལ་ གཤོལ་མདའ་གཡའ་གསང་དང༌། ། མིག་་
གཡོར་མཉེས་གཤིན་སྐྲུན་གདངས་དང༌། །དྲིན་གཟོ་གཅན་གཟན་སྦས་གསང་སོགས། །
གས་འཕུལ་མིང་མཐའ་བརྗོད་མི་ལང་། །ལན་ཅིག་ཐང་ཅིག་ཁ་ཅིག་དང་། །ལྷན་ཅིག་
སྐད་ཅིག་ཐབས་ཅིག་དང༌། །ཅིག་ཅར་ཅིག་ཤོས་རྣམས་ལ་ནི། །ག་ཡིས་འཕུལ་ཡིག་དོར་
བར་བྱ། །དེ་བཞིན་ཉིས་འགྱུར་ཉིས་ལྡབས་དང༌། །ཉིས་བརྒྱ་སུམ་བརྒྱ་སུམ་ཅུ་ཡང་། །
འཕུལ་མེད་བྲི་བའི་སྲོལ་ཡོད་དོ། ། ང་ནི་དས་འཕུལ་བཤད་པ་ལ། ། གླང་ཆེན་ཐལ་ཀར་
དཀར་ཆག་དང༌། ། ཀླད་ཀོར་པད་ཀོར་དཀོར་རྫས་ཉིས་རིམ། དང་། །བྱ་གག་དང་ནི་
དགག་དབྱེ་དང་། །ཟུར་གྱི་གྲྭ་དང་གནོད་བྱེད་དགྲ། ། རི་ཡི་ངོས་དང་དངོས་པོ་དང་། །
ལྟོ་བའི་པང་དང་གཟུ་དཔང་དང་། ། སྤོས་ཀྱི་པོག་དང་རྗེས་སུ་དཔོག། ཤིང་བལ་དང་
ནི་མེ་དབལ་དང༌། །འཇལ་བྱེད་བྲེ་དང་བཙོག་པའི་དབྱེ། །འགོར་བའི་བུལ་དང་བཀྲེན་
པའི་དབུལ། ། དབང་ པོའི་ མིག་ དང་བུ་གའི་དམིག། རྒྱུད་མངས་དང་ནི་དམངས་་་
རིགས་དང་། ། འབྲི་ཡི་མར་དང་ཁ་དོག་དམར། ། གཞན་ཡང་ཞོ་དཀྲུགས་རོལ་མོ་་་་
དཀྲོལ། ། དཀའ་ཐུབ་དགུང་སྔོན་དཔྱ་ཁྲལ་དང་། །དཔྱིས་ཕྱིན་དཔུང་ཆུང་ལ་ སོགས་
པ། ། གཞན་དུ་ ཤེས་ པར་ བྱ་ བ་ མང་། ། ད་ནི་བས་ འཕུལ་བཤད་པར་བྱ། ། ཐོབ་ སྐལ་
ཆགས་འཇིག་བསྐལ་བ་དང་། །རོ་ཁ་སྐྱུར་དང་རྒྱབ་ ཏུ་བསྐྱུར། ། སྐུར་བ་འདེབས་དང་
170



ཡིག་བསྐུར་དང་། ། སྒོས་ཀྱི་དོན་དང་བག་ཆགས་བསྒོས། །ལུས་ཀྱི་རྒྱབ་དང་དབྱུག་པ་
བརྒྱབ། ། དྲེགས་ པས་རྒྱགས་དང་བརྒྱགས་ཕྱེ་དང་། ། དྲུང་གི་ གམ་དང་ཚོད་བགམ་་་
དང་། ། སྣོད་ཀྱི་སྒོམ་དང་ཟབ་པའི་བསྒོམ། །སྤྱང་པོའི་སྤྲིན་དང་འགྲན་པའི་བསྒྲིན། །
མཁས་པའི་གྲུང་པོ་རྙོག་མ་བགྲུངས། ། སུམ་ཅུ་དང་ནི་བཞི་བཅུ་དང་། ། དྲུག་ཅུ་དང་ནི་
ལྔ་བཅུ་དང༌། བདུན་ཅུ་དང་ནི་དགུ་བཅུ་དང་། །བརྒྱད་ཅུ་དང་ནི་སྐྱོགས་ཀྱིས་བཅུ། །
ལག་པའི་རྗེས་དང་ཕན་ཚུན་བརྗེས། །བཀུར་བཟོའི་རྗེད་དང་བསྐྱུད་པའི་བརྗེད། །སྟོན་
མོངས་དང་ནི་བསྙོན་འདོར་དང་། ། ལྷུང་ངུར་བྱས་དང་བསྙུང་གཞི་དང་། ། སྙད་་་་་་
འདོགས་པ་དང་བཤད་པའི་ བསྙད། ། མ་ འོངས་པ། མི་འགྱུར་རྟག་དང་བརྟག་དཔྱད་་
དང་། །དབང་པོ་རྟུལ་དང་བརྟུལ་ཞུགས་དང་། །ཉོན་མོངས་ཀྱི་བྱེད་ལས། །གནས་སུ་རྟོལ་
དང་རྣག་ཁྲག་བརྟོལ། ། སྡིགས་མཛུབ་དང་ནི་གཞན་ལ་བསྡིགས། །ཁང་བའི་སྡུམ་དང་
འགྱེད་པ་བསྡུམ། ། གཞི་ཡི་རྟེན་དང་དེ་ལ་བརྟེན། ། མཚན་མའི་རྟགས་དང་ ཀུན་་་་་་
བརྟགས་དང་། ། མང་ཇའི་དོད་དང་འབུར་དུ་བདོད། ། སྐར་མིང་སྣར་མ་ མཇུག་ མ་
བསྣར། ། རྒྱུ་མཚན་རྩད་གཅོད་བརྩད་ཅིང་དྲི། ། རྩེད་མོ་རྩེ་དང་སྙིང་བརྩེ་དང༌། །རྫུས་
ཏེ་ སྐྱེས་དང་ ཁྲོ་ བོར་བརྫུས། ། མིག་ཡ་ཞར་དང་སྐྲ་བཞར་དང༌། ། མི་ཟད་པ་དང་མི་
བཅད་པ། ། རྐང་རྗེས་ཤུལ་དང་ལམ་ གྱི་བཤུལ། །ཉེས་པ་སེལ་དང་བསེལ་མ་དང༌། །
རྨུགས་གཉིད་སངས་དང་སྐྱོ་བསངས་དང་། ། རིགས་ རྒྱུད་གདུང་རྒྱུད་འཕུལ་མེད་་་་་
ཀྱང་། ། སྙན་བརྒྱུད་བླ་བརྒྱུད་བ་ཡིས་འཕུལ། །འཇིགས་སུ་རུང་བ། །འོ་ རྒྱུས་ལམ་རྒྱུས་
འཕུལ་མེད་ཀྱང་། །ཕྲེང་བརྒྱུས་སྐྱེལ་མའི་མིང་། སྐུད་བརྒྱུས་འཕུལ་ཐོབ་པོ། ། མིག་གིས་
ལྟོས་ཤིག་འཕུལ་མེད་ཀྱང༌། །བལྟོས་ས་བལྟོས་འཇོག་འཕུལ་ཐོབ་པོ། །བཀུར་སྟིའི་སྟི་ལ་
འཕུལ་མེད་ཀྱང་། །བསྟི་སྟང་བསྟི་ལ་འཕུལ་ཐོབ་དགོས། །གཞན་ཡང་སྤ་བཀོང་བརྒྱུད་
བཀག་དང༌། །བཀའ་བཀྱོན་སྡུག་བསྔལ་རྣམ་པར་བསྔོས། །ཞབས་ཀྱིས་བཅགས་དང་
ཕན་ཚུན་བསྡུར། །བཞམས་བསྐོ་ལ་སོགས་མཐའ་མེད་པས། །གསུང་རབ་དག་པ་རྣམས་
ལ་ལྟོས། ། ད་ནི་མས་འཕུལ་ཅུང་ཟད་བཤད། །ཕྱིང་ བའི་ གུར་དང༌ མགུར་བཞེངས་་་
དང་། །དྲེགས་པས་ངར་དང་རོ་མངར་དང་། །གཤིས་ཀ་ངན་ལ་མངན་བགྲང་དང་། །
གྲི་གུག་ཆན་པ་མཆན་ཁུང་དང་། །རྒྱལ་པོའི་ཆད་པ་དུར་གྱི་མཆད། །རོ་སྒམ་ལ་ཡང་འཇུག་
171



ཇེ་བཟང་ཇེ་དགའ་ཕོ་མཚན་མཛེ། །ཉམ་པས་ཉེན་དང་རེག་བྱ་མཉན། ། སྟེང་ནས་ཐུར་
དང་སྲབ་ཀྱི་མཐུར། །ཆོས་ཀྱི་ཁ་དོག་མདོག་མདངས་དང༌། །ནན་ཏན་བྱེད་དང་འོག་ཏུ་
མནན། ། ཐམས་ ཅད་ ཚང་དང་སྐྱོན་གྱི་མཚང་། ། ཁ་མཆུ་ར་མདའ ་ ར་མཉེ་ལ། ། རྗེས་
འཇུག་དོར་ནས་སྔོན་འཇུག་སྦྱོར། ། གཞན་ཡང་མཁལ་རྐེད་མཁྲང་ མཁྲེགས་དང་། །
མགལ་དུམ་མགྲོན་པོ་མངོན་སུམ་དང་། །མཆེ་བ་མཆིལ་བ་མཆིས་བྲང་དང༌། །མི་མཇེད་
ཞིང་དང་ཐུགས་མཉེས་དང་། ། རྒྱ་མཐོངས་མཐའ་མཐིལ་མེ་མདའ་དང་། ། མནའ་མ་
མནའ་ཁྲིམས་ན་བཟའ་མནབས། །དྲི་མ་མནམ་དང་མཚུན་ལྷ་དང་། །ཁྱིམ་མཚེས་མཚེ་
མ་མཚེར་ས་དང་། ། མཛུབ་མོ་མཁས་པའི་མཛངས་ལ་སོགས། །རྒྱ་ཆེར་ཡོད་པ་གཞན་
ལས་ཤེས། ། ད་ནི་འས་འཕུལ་བཤད་པར་བྱ། །དགུན་འབབ་ཁང་དང་གཞན་ལ་་་་་
འཁང་། ། གཞིབ་བྱའི་ཁུ་བ་གཞན་ལ་འཁུ། ། ཁུབ་རྨོག་གྱོན་ནས་གྲོ་གར་འཁྲབ། ། དྲུང་
གི་གན་དང་འགན་འཁུར་དང་། །ས་ཡི་གོང་བུ་སེམས་མི་འགོང་། །བརྩི་བྱའི་གྲངས་དང་
ལྟོ་འགྲངས་དང༌། ། སྡེ་ཚན་གྲས་དང་ཞེ་འགྲས་དང་། ། ཉི་མའི་གྲིབ་མ་འཕེལ་འགྲིབ་
དང་། །རིག་པ་གྲིམ་དང་འགྲིམ་འགྲུལ་དང༌། །དཀར་ཡོལ་ཆག་དང་འཆགས་ར་འཆག།
སྣ་ཆམ་ཕོག་དང་འཆམས་ལཱ་ གོན། ། ཆོམ་རྐུན་ཇག་པ་རྩ་འཇག་མ། ། མེ་ཡི་ ཐབ་དང་
འཁྲུག་པའི་འཐབ། །རིང་མིན་ཐུང་དང་སྐོམ་སྐྱེམས་འཐུང་། །ལན་ཅིག་ཐེང་དང་རྐང་
པ་འཐེང་། ། སོང་བའི་དོང་དང་འགྲོ་བའི་འདོང་། ། རྒྱུ་ཡི་དྲ་བ་མཚུངས་པའི་འདྲ། །མོ་
པ་ཕྱ་མཁན་འཕྱ་སྨོད་དང་། །ལྟོ་བའི་ཕང་དང་ཁྲི་འཕང་རྣམས། །རྣ་རྒྱུན་ཕྱུང་ཕྲུལ་རྣམ་
འཕྲུལ་དང༌། ། ཕྱུགས་རྫི་དང་ནི་ནོར་བའི་འཕྱུགས། ། ལག་པ་ཕྱི་དང་དུས་འཕྱི་བ། །
སོང་བའི་བྱེར་དང་འགྲོ་བའི་འབྱེར། །གཏམ་གྱི་ཚིག་དང་མེ་ཡིས་འཚིག། རྒྱལ་བའི་
ཚབ་དང་གོ་འཕང་དབུ་འཕང་སོགས། སྐྱིན་པ་འཚབ། ། གཞན་ཡང་འཁྲ་སར་འཁྲེན་པ་
དང༌། ། འཁྱགས་རོམ་སྙམ་འཁྱོར་འཁོབས་པ་དང༌། ། འཆུམས་དང་འཆེལ་དང་ཁས་
འཆེས་དང་། ། སེར་སྣའི་འཇུངས་དང་བཞབས་པའི་འཇབས། །འཇིམ་པའི་འཇི་བ་ཞི་
འགྱུར་འཇིལ། །རྩ་འཇིང་མཚོ་འཇིད་གྲོགས་སུ་འཐམས། ། མགོ་འཐོམ་ཤིང་འདྲུད་ཁྱབ་
པའི་དོན། མདའ་འཕེན་དང་། །ནམ་འཕང་གོ་འཕང་འབྲི་དང་འབྲོང་། །ཚེ་འབྱིད་ཅ་
འབྱིད་འབྱངས་འབྱོངས་དང་། ། གྲལ་དུ་འཚང་དང་ལོངས་པའི་འཚར། །འོད་འཚེར་བློ་
172



འཚེངས་སྣོད་འཛེད་དང་། །ཆུད་འཛའ་འཛད་འགྱུར་ནོར་བའི་འཛོལ། །འདུ་འཛི་ཕན་
ཚུན་འཛིངས་ལ་སོགས། །ཤེས་པར་བྱ་བ་མཐའ་སྦྱང་བ་སྦྱོང་བ་མཐར་ཕྱིན་པའི་མིང་། ཡས་
སོ། །འདིར་ནི་ས་བོན་ཙམ་བཀོད་ཀྱི། །གཞན་དག་གཞན་ལས་ཤེས་པར་བྱ། །དག་ཡིག་
གཅེས་བསྡུས་འཁྲུལ་སྤོང་ལེགས་པར་བཤད་པ་སྐྱ་རེངས་གསར་བ་ལས་འཕུལ་ཅན་གྱི་
འཁྲུལ་བ་སྤོང་བའི་ལེའུ་གསུམ་པའོ། །
སྨྲས་པ། འོས་ཤིང་མི་འོས་པའི་དོན་གཞན་བཀོད་པ། བོད་གཞུང་ཆེན་པོའི་དགོངས་དོན་
དཔྱད་དཀའ་མོད། །ཡི་གེ་ཙམ་གྱི་དོན་ནི་ཅི་སྟེ་དཀའ། །བག་ཆགས་སྲབ་པའི་རིགས་ལ་
དེ་འོས་ཤིང་། ། སྔོན་སྦྱངས་ལས་འཕྲོ་ཅན་ལ་མ་ཡིན་ནོ། ། གཞི་གཅིག་གི་བྱེད་པ་འགལ་བ།
ཚུལ་འདི་མཁས་པའི་སྤྱན་ལ་ ཐོགས་གྱུར་ན། ། ཤེས་འདོད་དོན་ལ་བློ་སྐྱེད་མང་དུ་་་་
འཕེལ། །འགྲན་སེམས་ཅན་གྱིས་བལྟས་ཚེ་སེམས་འཁྲུགས་ནས། ། སྔར་ཤེས་ཡོན་ཏན་
དག་ཀྱང་ཉམས་པར་འགྱུར། བསྟོད་པའི་མཚུངས་སྦྱོར། ཟླ་བས་དགའ་སྐྱེད་ཉི་མས་གསལ་
བར་བྱེད། ། ལྷོ་རླུང་བསིལ་སྟེར་ལུང་གི་བསྟན་པ་ཡང་། །འགྲོ་བའི་ཕན་བདེ་སྒྲུབ་བྱེད་
ཡིན་ནོ་ཞེས། །ཡིད་ལ་བརྣག་སྟེ་ཚོགས་གསུམ་ཞིབ་ཏུ་སྦྱངས། ། སྨད་པའི་མཚུངས་སྦྱོར། སྒྱུ་
མའི་ན་ཆུང་རི་མོའི་མར་མེ་དང་། ། ཤོག་བུས་བཟོས་པའི་བཅོས་མའི་མེ་ཏོག་དང༌། །
བླུན་པོས་བསྒྲིགས་པའི་དག་ཡིག་ སྡོམ་ཚིག་སོགས། ། མིག་སྔར་མཛེས་ཀྱང་དགོས་དོན་
བསླུ་བ་མང་། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། ། །
ད་ནི་འཕུལ་ཅན་ནང་ཕན་ཚུན། །ཙུང་ཐད་ནོར་འཁྲུལ་བཤད་པར་བྱ། །དྲི་ཞིམ་
བདའ་བ་བ་ཡིས་འཕུལ། ། ཡོད་པའི་ གདའ་ནི་ག་ཡིས་འཕུལ། །དེ་ བཞིན་ བ་ ཏུགས་་་
བཤེར་རླན་གྱི་གཤེར། །བཟའ་བ་བཟས་ཟིན་བརྡེག་པར་གཟས། ། ཆང་གིས་བཟི་དང་
ནོར་བུ་གཟི། །ཆོས་གོས་བཟོ་དང་བཀའ་དྲིན་གཟོ། ། སྲན་ཐུབ་བཟོད་དང་ད་གཟོད་
དང༌། །བྱ་བ་བཤོལ་དང་ ཐོང་གཤོལ་དང༌། ། གསོལ་བའི་བཞེས་དང་བཞུགས་ པའི་་་
གཞེས། ། གཞུ་ རྒྱུད་ བདུང་དང་རུས་ཀྱི་གདུང་། ། ས་དམར་བཙག་དང་ཁྲག་གཏར་་་་
གཙག། སྡུན་ནས་བསུས་དང་གསུས་པ་སྦོ། །ཐུབ་པའི་བཏུབ་དང་དུམ་བུར་གཏུབ། །
སྐྱོགས་ཀྱིས་བཅུས་དང་འཁྱོག་པོར་གཙུས། །གཞན་ཡང་བཞོན་པ་ན་ཚོད་གཞོན། །རྟ་
ལ་ཞོན་པ་ཞོན་རྐྱང་ངོ་། ། གྲི་ཡིས་ཤིང་བཞོགས་གཞོགས་སློང་དང་། །དུས་སྔའི་ཞོགས་པ་
173



ཞོགས་རླུང་ངོ་། །རླན་གྱི་བཞའ་དང་འཇའ་ཚོན་གཞིའོ། །ཞ་བོའི་ཞྭ་མོ་འདས་པ། ཞ་རྐྱང་
ངོ༌། །མར་ཁུ་བཞུ་དང་གནམ་རུའི་གཞུ། །འཚམས་ཞུ་བྱེད་པ་ཞུ་རྐྱང་ངོ་། །འཇིབ་པའི་
བཞིབས་དང་བསྒྲིགས་པའི་གཞིབས། ། ཞིབ་ ཏུ་ དཔྱོད་ པ་ཞིབ་རྐྱང་ངོ༌། ། གྲང་བའི་་་
བསིལ་དང་དུམ་བུར་གསིལ། །རོལ་མོ་སིལ་སྙན་སིལ་རྐྱང་ངོ་། །ཞིམ་པའི་དྲི་བསུང་རྒྱལ་
བའི་ གསུང་། ། རུལ་བའི་སུང་ ནི་ སུང་རྐྱང་ངོ༌། ། བདུག་ སྤོས་ བདུག་དང་ གདུག་ ་་་་
ཅན། །གསོད་བྱེད་དུག་ནི་དུག་རྐྱང་ངོ༌། ། སྤུངས་པའི་བཅེར་དང་ལུས་གཅེར་དང༌། །
སྐྲ་མེད་སྤྱི་ཅེར་ཅེར་རྐྱང་ངོ་། །བསེར་བུའི་རླུང་དང་རིན་ཆེར་གསེར། །ཁ་དོག་སེར་པོ་
སེར་རྐྱང་ངོ༌། ། འཁར་གསིལ་ཡིན་གྱི་མཁར་བསིལ་མིན། ། ཁ་གསག་ཡིན་གྱི་ཁ་བསག་
མིན། ། ནེའུ་གསིང་ཡིན་གྱི་ནེའུ་ བསིང་མིན། ། གསོག་འཇོག་ འཐད་ཀྱི་བསོག་འཇོག་
ནོར། ། ཚ་གསུར་འཐད་ཀྱི་ཚ་བསུར་ནོར། ། ལུས་ གསིག་ཡིན་གྱི་ལུས་བསིག་ མིན། །
བཤང་ལམ་ཡིན་གྱི་ གཤང་ལམ་འཁྲུལ། ། སྐུ་གཞོགས་འཐད་ཀྱི་སྐུ་བཞོགས་མིན། །དེ་
ཡིས་བ་དང་གས་འཕུལ་ བའི། ། དབྱེ་བསྲེས་ཅུང་ཟད་འབྱེད་ནུས་སོ། ། གཞན་ཡང་
འཁོས་ཆུང་མཁོས་ ཕབ་དང་། ། མགུལ་ནས་འཁྱུད་དང་དཔེ་མཁྱུད་དང་། །རྒྱུ་མཚོའི་
འཛིང་དང་ སྐྱེ་ ཡི་ མཇིང་། ། ཐོག་ མའི་འགོ་དང་ལུས་ཀྱི་ མགོ། ། གཡོ་བའི་འགུལ་དང་
མགྲིན་པའི་མགུ་ལ། །ཟད་འགྱུར་འཛད་དང་ཞེ་སའི་མཛད། ། ལག་རྟེན་འཁར་བ་རྫོང་
བཙན་མཁར། ། གཏན་གྱི་འདུན་མ་ དྲུང་གི་ མདུན། ། བློ་ཡིས་འཇལ་དང་བླ་མར་་་་་
མཇལ། ། སྨད་འཚོང་འཇུད་མཐུན་མཛའ་ བའི་ མཐུན། ། གྲལ་དུ་འཚང་དང་སྐྱོན་གྱི་
མཚང་། །ནོར་བའི་འཛོལ་དང་མཛོལ་བུ་དང་། །ནང་དུ་འཇུག་དང་རྗེས་མའི་མཇུག།
འཆིང་བྱེད་དང་ནི་མཆིང་བུ་དང་། །རྙི་ལས་འཆོར་དང་རྒྱན་གྱིས་མཆོར། །བྱ་བ་འཚར་
དང་ངོ་མཚར་དང་། ། ཚུད་འཛའ་བ་དང་མཐུན་པའི་མཛའ། ། དྲི་མ་འདག་རི་དྭགས་
འཛིན་པའི་ཐབས། འགྱུར་མེ་མདག་དང་། །འཐིང་སླད་སྨྲ་དང་བྱ་མཐིང་རིལ། །འཚོག་
ཆས་ལུས་ཀྱི་མཚོག་མ་དང་། །ཚོང་བའི་འགྲོན་པོ་འབོད་རྒྱུའི་མགྲོན། །དོན་མེད་གྲོན་
ཅན་གྲོན་རྐྱང་ངོ༌། །ཤེས་པའི་ལྟཚལ་དང་ཚོན་རྩིའི་མཚལ། །ནགས་ཚལ་སྐྱེད་ཚལ་ཚལ་
རྐྱང་ངོ༌། །ཡུན་རིང་འཚོ་དང་ཆུ་ཡི་མཚོ། །དར་བབ་ལང་ཚོ་ཚོ་རྐྱང་ངོ༌། །ཉི་འོད་འཚེར་
ཞིང་ལས་ལ་མཚེར། །ཤིང་གི་ཚེར་མ་ཚེར་རྐྱང་ངོ༌། །ཟས་རིགས་སྣུམ་འཁུར་ས་འགྲམ་
174



མཁུར། ། རྒྱབ་ཏུ་ཁུར་བ་ཁུར་རྐྱང་ངོ༌། ། འདུ་བའི་ས་ལ་འདུན་ས་ཟེར། ། མདུན་གྱི་ས་
དང་ཁྱད་པར་ཆེ། །གཞན་ཡང་གང་འཚམ་བློ་དང་འཚམ། །འཚམས་ཞུ་བྱེད་པ་འ་ཡིས་
འཕུལ། །བར་མཚམས་ཐུན་མཚམས་ཕྱོགས་མཚམས་དང༌། །ས་མཚམས་ཉིང་མཚམས་
སྦྱོར་བ་རྣམས། ། མ་ཡིས་འཕུལ་ཞེས་ཁོ་བོས་སྨྲ། ། ཁ་ཅིག་དེ་ལས་ལྡོག་སྟེ་སྨྲ། །གང་
འཐད་མཁས་པས་བརྟག་པར་བྱ། །དག་ཡིག་གཅེས་བསྡུས་འཁྲུལ་སྤོང་ལེགས་བཤད་སྐྱ་
རེངས་གསར་བ་ལས་འཕུལ་ཡིག་ཕན་ཚུན་ལ་འཁྲུལ་བ་སྤོང་བའི་ལེའུ་བཞི་བའོ། །
སྨྲས་པ། སྔོན་མེད་བསྡུས་བརྗོད། ཚ་གདུང་སེལ་བའི་བསིལ་ཟེར་མི་སྤྲོ་ཞིང་། །པད་
དཀར་ཚོགས་ཀྱང་རྣམ་པར་འབྱེད་བྱེད་པའི། ། ཀྱེ་མ་རི་དྭགས་ཀྱིས་མཛེས་ཟླ་བ་ནི། །
ནག་པོའི་ཕྱོགས་ལ་རིམ་གྱིས་འགྲིབ་པར་འགྱུར། །རབ་རྟོག་གི་དཔེ། ཐུབ་བསྟན་ལང་ཚོའི་
འཕེལ་འགྲིབ་མཚོན་པའི་ཆེད། ། ཟླ་ཁྱོད་གོམ་པ་སྐྱེད་ལ་བྲེལ་མི་དགོས། ། ལམ་བཟང་
ལུང་ སྟོན་ཚོགས་གསུམ་དག་པའི་ གཟུགས། ། ཕྱོགས་འདིར་ནུབ་པ་ལ་ཡང་དེ་ཡོད་་་་
ཕྱིར། །བསྡུས་པའི་དཔེ། དེང་གི་བསྟན་པ་མར་ངོ་བཅུ་བཞི་བའི། །ཟླ་བའི་འཕེལ་དང་འདྲ་
ཞེས་བཤུང་བ་འདི། །དྲན་དབང་ནུབ་པ་གཅིག་པུས་མཚུངས་པ་མིན། ། བསྟན་རྩ་ཡིག་
སྲོལ་ཉམས་པ་འདིས་ཀྱང་ངོ་། །དེ་ཉིད་བརྗོད་པའི་དཔེ། ཡི་གེ་འདི་ནི་མིང་ཡིན་སྒྲོན་མ་
མིན། ། མིག་ཡངས་སྟོབ་བྱེད་ཡིན་གྱི་དམིགས་བུ་མིན། བསླབ་གཞི་ཡོན་ཏན་མ་ལུས་
སློབ་ པ་ཡང་། ། བརྩོན་འགུས་མ་ཡིན་ཡི་གེའི་དྲིན་ཁོ་ན། ། ཞེས་ པ་ནི་ བར་སྐབས་ཀྱི་
ཚིགས་སུ་བཅད་པའོ། །
ད་ནི་རྗེས་འཇུག་ བཤད་པར་བྱ། ། རྗེས་འཇུག་བཅུ་ལས་ད་ ས་གཉིས། །ཡང་་་
འཇུག་ཡིན་ཞིང་ལྷག་མ་བརྒྱད། །རྗེས་འཇུག་ཙམ་གྱི་ཐ་སྙད་བྱ། །འདིར་ནི་ས་ཡི་འཇུག་
ཚུལ་བཤད། །གཞན་དག་ཞར་ལས་ཤེས་པར་བྱ། །སྐྱེ་འགྱུར་སྐྱེ་ལ་ས་མཐའ་དབྱི། །སྐྱེས་
ཟིན་སྐྱེས་ལ་ ས་ མཐའ་སྦྱོར། ། དེ་བཞིན་ སོ་ སྐྱེ་སྐྱེས་བུ་དང་། ། འཁྲི་ཤིང་དང་ནི་ཚིག་
འཁྲིས་དང་། ། ཆུང་མིན་ཆེ་དང་ཡིད་ཆེས་དང༌། ། མདའ་རྟེན་གཞུ་དང་ལྕག་གིས་་་་་
གཞུས། །གསེར་གྱི་རི་དང་རིས་སུ་བོར། །ལྕགས་ཀྱི་བཙའ་དང་ཞིལ་གི་བཙས། །སྐུངས་
པའི་གཞའ་དང་གླུ་ལེན་གཞས། །བྱ་བའི་བགྱི་དང་བྱས་པའི་བགྱིས། ། གཉེན་གྱི་སྲུ་མོ་
ནས་ཀྱི་སྲུས། ། དེ་བཞིན་རྒྱུ་དང་ལོ་རྒྱུས་དང་། ། སྐྱབས་སུ་མཆི་དང་ཡོད་པའི་མཆིས། །
175



ཐུགས་རྗེ་ཆོས་རྗེ་ཞབས་རྗེས་དང་། །ཉེ་རིང་ཉེ་དུ་ཉེས་པ་དང༌། །གནོད་བྱེད་འདྲེ་དང་
མཉམ་བསྲེས་འདྲེས། །ཡུལ་གྱི་གཞི་དང་གཞིས་ཀ་དང༌། ། དམུ་རྒོད་དམུ་དང་དམུས་
ལོང་དང༌། ། འཛིན་སྤྱད་ཡུ་བ་བདེན་ པའི་ཡུས། ། སྲོག་ཆགས་བྱི་བ་བྱིས་པ་ཆུང་། །
གྲངས་ཀྱི་བྱེ་བ་བྱེས་སུ་འགྲོ། ། ཚེ་རིང་ཚེ་དང་ཟླ་ཚེས་དང་། ། མཉམ་སྐྱེས་མཚེ་མ་ཁྱིམ་
མཚེས་དང་། ། རྨ་རིགས་མཛེ་དང་ལེགས་ པའི་མཛེས། ། དེ་དག་ ས་མཐའ་ མེད་ པ་་་་་
དང༌། །ཡོད་པས་རབ་ཏུ་ཕྱེ་བ་ཡིན། །དག་ཡིག་གཅེས་བསྡུས་འཁྲུལ་སྤོང་ལེགས་བཤད་
སྐྱ་རེངས་གསར་བ་ལས་ས་མཐའ་ཡོད་མེད་ལ་འཁྲུལ་བ་སྤོང་བའི་ལེའུ་ལྔ་བའོ། །
སྨྲས་པ། - མཆོག་གི་ངེས་བསྟན། ཇི་སྙེད་ཤེས་བྱ་ཚོགས་གསུམ་རྣམ་དག་གིས། །རབ་
སལ་བར་བྱེད་པ་མཚོན་སླད་དུ། །ནམ་མཁའི་ནོར་བུ་འོད་སྟོང་རབ་བཀྱེ་སྟེ། ། གླིང་
བཞིའི་མུན་པ་སེལ་བའི་སྣང་བ་འཛིན། །སྔ་ནས་མེད་པའི་རྒྱ། རིག་པའི་གནས་འདི་སྦྱང་
རིན་མེད་ཅེས་དོར། །མཁས་པར་མ་དྲིས་ཐེ་ཚོམ་ཡོངས་མ་བསལ། །བསླབ་པར་འོས་པ་
མ་སྦྱངས་སྐྱེས་བུ་འགའ། །བླུན་པོའི་གོ་ས་ཐོབ་འདི་སྐལ་བ་ཕྲ། །རྒྱུའི་གཟུགས་ཅན། །འདི་
ནི་དོན་ལ་དཀྲི་ཕྱིར་དམིགས་བུ་ སྟེ། ། ཐར་ལམ་དམ་པར་ བསུ་ ཕྱིར་གྲོགས་ཀྱི་མཆོག།
མཁས་རྣམས་མགུ་བ་བསྐྱེད་པས་སྐྱེས་ཀྱི་ཕུལ། ། མ་དག་རྙོག་ མ་བགྲུང་ཕྱིར་ཀེ་ཏ་ཀ།
ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །
ད་ནི་ཡང་འཇུག་བཤད་པར་བྱ། །སྤྱང་བོའི་གྲུང་དང་རྙོག་མ་གྲུངས། །ཉིན་ཞག་
ཆིལ་ཞག་འཆིང་བྱེད་ཞགས། །ཞིང་ལས་སོ་ནམ་བསོད་ནམས་དང་། །ནད་རོ་དྲག་དང༌
ཐལ་བའི་དྲགས། །ཚིག་གི་གཏམ་དང་བྱུར་བུར་གཏམས། །གོ་འཕང་དང་ནི་མདའ་རྡོ་
འཕངས། །འཕོང་སྐྱེན་དང་ནི་ལུས་སྨད་འཕོངས། །ཐུང་མིན་རིང་དང་བྲེལ་བའི་་་་༌་
རིངས། ། ལྗིད་མེད་ཡང་ དང་རྒྱ་ཆེའི་ཡངས། ། མིག་གིས་མཐོང་དང་ ནམ་མཁའི་་་་་
མཐོངས། ། ཐུན་མོང་དང་ནི་ཉོན་མོངས་དང་། །ཁོམ་པའི་ལོང་དང་ཚད་ལོངས་པ། །
འཁྲིག་པ་སྤྱོད་དང་དུད་སྤྲིན་འཁྲིགས། །ཁོང་དུ་ཆུད་དང་ཁོངས་སུ་གཏོགས། །གཏམ་
གྱི་ཚིག་དང་ཚིགས་བཅད་དང༌། །བུ་གའི་ཁུར་དང་འབྱུང་ཁུངས་དང་། །ཤན་འབྱེད་
གཟུ་དཔང་མཐོ་བའི་དཔངས། །གཉིས་ཀྱི་ཟུང་དང་ལུས་ཀྱི་ཟུངས། །འགྲོ་འོང་ལས་
དང་མ་འོངས་དུས། ། སྤང་ལྗོངས་དང་ནི་ཉེས་པ་ སྤངས། ། གཏན་ཚིགས་ ལྷུ་ཚིགས་དུས་
176



ཚིགས་ཀྱང་། །ཁང་རུལ་ཤིག་དང་ཁུངས་བཙུན་ཡང་། མི་ཤིགས་ཁམས། །རིན་ཆེན་མཆོད་
དང་འོབས་ལ་མཆོངས། །གོམ་སྟབས་གོམ་དང་འབྱུངས་པའི་གོམས། ། བཏུང་བྱའི་ཆང་
དང་ཟན་ཆངས་དང་། ། གྲོང་ཁྱེར་གྲོང་དང་ཤི་བའི་གྲོངས། །ལུས་པའི་ལྷག་དང་མདུན་
དུ་ལྷགས། ། གྲོག་མ་ངམ་གྲོགས་མཆེད་གྲོགས་དང་། ། མེ་ ཡི་ ཐབ་དང་ཐབས་ཤེས་་་་
ཐབས། ། སང་ཉིན་ སང་ ཞོགས་གཉིད་ལས་ སངས། ། ཕྱིན་ ཅི་ལོག་དང་ལོགས་ སུ་་་་་
བཀར། །གཡོ་མེད་དྲང་དང་གཞན་དུ་དྲངས། །ཁང་ཆུང་དོག་པོར་ཆུད་ཀྱིས་དོགས། །
གདེང་ཐོབ་གདེང་དང་རལ་གྲི་གདེངས། །དྲས་དྲུབ་ཚེམ་དང་ཞལ་གྱི་ཚེམས། །ལས་སུ་
རུང་དང་མ་རུངས་པ། ། སྣོད་ཀྱི་གཞོང་བ་ལྗོངས་ཀྱི་གཞོངས། ། སྒྲ་སེར་ཡུང་བ་ཡུངས་
ཀར་དང༌། ། རྟོགས་དཀའི་ཟབ་དང་གཏིང་རིང་ཟབས། །བསིལ་བའི་གྲང་དང་བརྩི་
བྱའི་གྲངས། །རུས་པའི་རྩིབ་དང་འཁོར་ལོའི་རྩིབས། །མཁར་གྱི་རྫོང་དང་འབུལ་བའི་
རྫོངས། །ས་ཡི་དྲེག་དང་རྒྱུགས་པས་དྲེགས། །སྐས་ཀྱི་གདང་དང་སྐད་ཀྱི་གདངས། །
ལག་པའི་ཕྱག་དང་རྡུལ་ཕྱོགས་དང་། །བུ་གའི་དམིག་དང་བློ་ཡིས་དམིགས། ། མཎྜལ་
ཚོམ་བུ་ཁང་བའི་ཚོམས། ། ཆུ་ཡི་ཆབ་དང་ཆབས་ཅིག་དང༌། །ཁ་དོག་ནག་དང་ནགས་
ཚལ་ ནགས། ། ཚེར་མའི་རྩང་དང་རྩངས་པ་དང་། ། བྲན་གྱི་གཡོག་དང་གོས་ཀྱིས་་་་་
གཡོགས། །དཀར་ཡོལ་ཆག་དང་འཇིག་རྟེན་ཆགས། །ལུས་བཟུང་སྐྱོག་དང་གཟར་བུའི་
སྐྱོགས། །རྟ་སྐུལ་ལྕག་དང་ཁྲོ་རིགས་ལྕགས། །སྩལ་བའི་གནང་དང་དུས་ཀྱི་སྲོག་ཆགས། །
གནངས། །ཁང་བའི་ཐོག་དང་གཏུགས་པའི་ཐོགས། ། ཕྱུག་པོ་དང་ནི་ཕྱུགས་རྫི་དང་། །
ཆུ་བོའི་རབ་དང་སྐྱེས་རབས་དང་། ། ཞིག་རྒྱུའི་འཇིག་དང་སྐྲག་པའི་འཇིགས། ། ལྷུན་
པོའི་ལྕོག་དང་བློ་ཡིས་ལྕོགས། ། གདུག་ པ་ ཅན་དང་ཉིན་མོའི་ གདུགས། ། རྒྱང་རིང་་
གྲགས་པའི་གད་རྒྱངས་དང་། ། ཚད་མའི་གཞུང་དང་ཡིད་གཞུངས་དང༌། ། ད་དུང་་་
འདོད་ཡོན་སྲེད་པས་དུངས། །རུས་ཀྱི་གདུང་དང་ཚ་བས་གདུངས། །ཟ་བའི་ཁམ་དང་
ས་ཡི་ཁམས། ཁམས་གསུམ་ཁམས་བདེ་སོགས། །ཤུབ་བུར་སྨྲ་དང་གྲི་ཡི་ཤུབས། ། སྟེར་བའི་
སྟོབ་དང་རྩལ་གྱི་སྟོབས། ། ཆང་གི་སྦང་མ་རྟ་ཡི་སྦྲངས། ། བརྗིད་པའི་རྔམ་དང་འཐུག་
པའི་རྔམས། །ཧ་ཅང་རྣམས་སྲོག་ལ་རྔམས་ཀྱང་།བྱ་ཡི་གླག་དང་གླགས་ལྟའི་གླགས། །བྲག་གི་
ཕུག་དང་གཏན་གྱི་ཕུགས། ། ཤ་གཟུག་གཅིག་དང་དབྱིབས་ཀྱི་གཟུགས། །ཕྲད་པའི་ཐུག་
177



དང་ ལྷ་ཡི་ཐུགས། ། རྫས་ནོར་སོག་དང་ སྡུད་ཚིགས་ སོགས། ། སྐྱིན་པ་འཚབ་དང་བློ་
འཚབས་དང་། ། ནོམ་ པ་ལག་ པས་ནོམས་ཉུག་བྱེད། ། དམའ་ བའི་ གཤོང་དང་སྤང་་་
གཤོངས་དང་། ། སྤང་ལྗོངས། །ཡུལ་གྱི་མཐའ་འཁོབ་ཁྱབ་པའི་འཁོབས། །སྙོམ་ལས་བྱེད་
དང་བཏང་སྙོམས་དང༌། །བསྟི་སྟང་བྱེད་དང་ལྟ་ སྟངས་དང་། །ཟས་ཀྱི་མནབ་ཚུལ་ན་
བཟའ་མནབས། ། གྲངས་ཀྱི་ སྟོང་དང་ཟད་ ཟིན་ སྟོངས། །འཁོར་བ་སྟོངས་གྲོང་ཁྱེར་་་་་
སྟོངས། ། ཡི་གེའི་ ཆོག་དང་དཀའ་ཚེགས་དང་། ། ཕྲན་ཚིགས་ཀྱང་། ། ཆུ་ནང་བྱིང་དང་
བྱིངས་ན་གནས། །རིམ་པ་བཞིན་དང་གོ་རིམས་དང་། །རྩིག་པའི་འོ གྲམ་དང་འགྲམས་
ཚད་རིམས། །བོང་བུ་ལུས་ཀྱི་བོངས་ཚོད་དང་། ། པདྨའི་འདབ་འདབ་གཤོག་ཀྱང་། །དང་
རི་ཡི་འདབས། །འཆགས་སར་འཆག་དང་ཉེས་པ་འཆགས། །ཁྱེའུ་ཕྲུག་དང་ཟུང་གི་
ཕྲུགས། ། སྣམ་བུའི་ཕྱུགས་དང་ཟ་ཕྲུགས་སོགས། །ཕྱི་ཡི་ནང་དང་སང་ནངས་དང་། །རྟ་རྨིག་
སྲོག་ཆགས་རྨིགས་པ་དང༌། ། སྤྱོམས་པའི་ངོམ་དང་ཚིམ་པའི་ངོམས། །སྲུབ་ཐག་སྲུབ་
ཤིང་ཡིང་སྲུབས་དང་། ། ཐིག་ལེ་ཆུ་ཐིགས་གཏིགས་པ་དང་། ། དེ་ལ་རག་ལས་ཕྲ་ཆུ་ཡི་
རིགས་ཀྱང་། རིགས་སོགས། །གཞན་ཡང་ཉམ་ང་ཉམ་ཐག་ལ། །ཉམ་དམའ་ཡང་། །ཡང་
འཇུག་འདོར་ཞིང་ཉམས་ལེན་དང་། ཉམས་དགའ་ཉམས་མྱོང་གར་དགུའི་ཉམས། ། ཕམ་
པས་ཉམས་པ་བསོད་ཉམས་ཀྱང་། །ལ་སོགས་ལ། །ཡང་འཇུག་ཆུ་ནན་གྱིས་བཅུག་དགོས་
སོ། ། གཞན་ ཡང་སྐྱིགས་བུ་མགྱོགས་པ་དང་། ། མིང་གདགས་བླུགས་གཟར་ གཞོགས་་
སྟེགས་དང་། ། མུན་སྲིབས་སྲོལ་འཛུགས་ལ་ སོགས་པའི། ། མིང་ལ་ ས་ མཐའ་ རྒྱུན་དུ་་
དགོས། ། རྒྱས་པར་ ཤེས་རབ་འོད་ཟེར་དང༌། །ཀུན་གྲོལ་ གྲགས་ པའི་ཡང་འཇུག་་་་་་
མཐའི། ། ཐོབ་ཚུལ་རབ་གསལ་སྒྲོན་མེ་ཟུང་། ། ཞིབ་ཏུ་གཟིགས་ཤིག་བློ་ལྡན་ཚོགས། །
དག་ཡིག་གཅེས་བསྡུས་འཁྲུལ་སྤོང་ལེགས་བཤད་སྐྱ་རེངས་གསར་བ་ལས་ས་མཐའི་ཡང་
འཇུག་ལ་འཁྲུལ་བ་སྤོང་བའི་ལེའུ་དྲུག་པའོ། ། །
སྨྲས་པ། ཆོས་ལ་བསྙོན་དོར་གྱི་རྒྱུན། གངས་ཅན་ཡི་གེ་བཅུ་ཕྲག་གསུམ་ཙམ་ཞེས། །
བཤུང་བའི་སྐད་ངན་ སྒྲོགས་ པ་ཡ་མ་བརླ། ། ཆོས་ཕུང་བརྒྱད་ཁྲི་བཞི་སྟོང་ སྟོན་ནུས་་
ཕྱིར། ། བོད་ཀྱི་ཡི་གེའི་གྲངས་ལ་མཐའ་མེད་དོ། ། ཕན་ཚུན་དཔེ། ཡི་གེའི་འཇུག་ཚུལ་ཕ་
མཐའ་མི་མངོན་ཞིང་། །རིན་ཆེན་འབྱུང་གནས་སྲིད་ཞེང་བསམ་ལས་འདས། །ཆུ་སྲིན་
178



གྲོང་གི་རྒྱ་ཁྱོན་ཇི་བཞིན་དུ། །གསར་རྙིང་བརྡའ་ཡི་འཇུག་ཚུལ་འབྱམས་ཀླས་སོ། །ངོ་
མཚར་ཕུལ་བྱུང་། སྔོན་རྗེས་འཇུག་པ་འདྲ་མིན་སྣ་ཚོགས་པ། །ཀུན་མཁྱེན་ཀྱིས་ཀྱང་གཞལ་
བར་དཀའ་བ་དེ། །དུས་མཐར་སྐྱེས་པའི་བདག་གི་བློ་ཡུལ་དུ། ། གུ་དོག་མེད་པར་ཤོང་བ་
ཨེ་མ་མཚར། །གཞི་གཅིག་གི་ལས་འགལ་བ། ཕྱོགས་རིས་ཅན་དག་འདི་འདྲ་མཐོང་ཙམ་
ནས། །འགྲན་སེམས་ཕྲག་དོག་ཕན་ཚུན་དཀྲུགས་པའི་མཐུས། ། ཤུགས་ཆེན་མེ་ལ་ལྡེ་བ་
མ་ཡིན་ཡང་། ། ལུས་ཀྱི་དྲོད་ནི་ཡང་དག་འབར་བར་འགྱུར། །ཞེས་པ་ནི་བར་སྐབས་ཀྱི་
ཚིགས་སུ་བཅད་པའོ། །
བྱ་བྱེད་དུས་གསུམ་སོགས་ཀྱིས་དབང་། ། ཡང་འཇུག་ཐོབ་དང་མི་ཐོབ་པའི། །
རྣམ་གཞག་ཤེས་རབ་འོད་ཟེར་གྱི། །དག་ཡིག་རབ་གསལ་སྒྲོན་མེ་རུ། །ཆེས་ཆེར་ཤིན་ཏུ་
གསལ་ཡོད་པ། །དེ་ལ་གཟིགས་པས་ཤེས་པར་འགྱུར། ། དག་ཡིག་དེ་རུ་མ་ཆུད་པ། །
འགའ་ཞིག་འདི་རུ་བཤད་ཀྱི་ཉོན། དོན།བརྟག་བྱ་རྟོག་བྱེད་བརྟོགས་རྟོག་ཅིག ཚིགས་
སུ། གཟོད་བྱ་འཛུད་བྱེད་བཙུད་ཚུད་ཅིགབསོད་ནམས། བསག་བྱ་གསོག་བྱེད་བསགས་སོ་
གཅིག་སྣོད་ཀྱི་ཁར། བསྣན་བྱ་སྣོན་བྱེད་བསྣན་སྣོནད་ ཅིབ། མཚོན་ལས། །གཟུར་ བྱ་
འཛུར་བྱེད་བཟུརད་ཟུརད་ཅིག གྲངས་ཀྱི་ཁ་ནས། དབྲི་བྱ་བྲི་བྱེད་ཕྱིས་ཕྲི་ཞིག ངལ།
གསོ་བྱ་འཚོ་བྱེད་བསོས་སོས་ཤིག ནས། ང་རྗོད་བྱ་རྗོད་བྱེད་བརྔོས་རྗེས་ཤིག ཟས།
བཟའ་བྱ་སྦྲ་བྱེད་བཟས་ཐོ་ཞིག རི་མོ། དབྱི་བྱ་འབྱིད་བྱེད་ཕྱིས་ཕྱེ་ཞིག སྨོན། སྔ་
བྱ་སྦེད་བྱེད་སྦྱས་སྦྱོས་ཤིག། ཤ། བཙོ་བྱ་འཚེད་བྱེད་པཙོས་ཚོས་ཤིག ག་ང་བ་མའི་
རྗེས་འཇུག་གི། ཡང་འཇུག་རིམ་པས་བཤད་པ་ལ། །ག ། མཚང་བསྔོག་བྱ་སྔོགས་
བྱེད་བསྔོགས་ སྔོགས་ ཤིག ཐག་པས། བཀྱིག་བྱ་འཁྱིགས་བྱེད་ བཀྱིགས་ཁྱིགས་ཤིག
དཔག་བྱ་དཔོག་བྱེད་དཔགས་དཔོགས་ཤིག ལྕེས་བལྡག་བྱ་ལྡག་བྱེད་བལྡགས་ལྡོགས་
ཤིག ཀ་ཅ། བརྣོག་བྱ་རྣོག་བྱེད་ བརྣོགས་རྟོགས་ཤིག རལ་བ། བསིག་བྱ་གསིག་བྱེད་
བསིགས་སིགས་ཤིག། ང་། །ཡི་གེ བསྐུང་བྱ་སྐུང་བྱེད་བསྐུངས་སྐུངས་ཤིག བཏུང་བ་
འཐུང་བྱེད་འཐུངས་ཐུངས་ཤིག གདན། གདིང་བྱ་འདིང་བྱེད་བཏིངས་ཏིངས་ཤིག
བློ། སྦྱང་བྱ་སྦྱོང་བྱེད་སྦྱངས་སྦྱོངས་ ཤིག སྦྱིན་པ། གཏང་བྱ་གཏོང་བྱེད་བཏང་
ཐོངས་ཤིག། བ། ཉེས་པ། བཅབ་བྱ་འཆབ་བྱེད་བཅབས་ཆོབས་ཤིག ཁུ་བ་གཞིབ་བྱ་
179



འཇིབ་བྱེད་བཞིབས་ཇིབས་ཤིག མགྲོན་ལ་ཟས་བསྟབ་བྱ་སྟོབ་བྱེད་བསྟབས་སྟོབ་ཅིག
ཞོན་པ། བཅིབ་བྱ་འཆིབ་བྱེད་བཅིབས་ཆིབས་ཤིག རྐང་རྗེས། གསུབ་བྱ་སུབ་བྱེད་
བསུབས་སུབས་ཤིག ཞོ། བསྲུབ་བྱ་སྲུབ་བྱེད་བསྲུབས་སྲུབས་ཤིག གོས་བསྟབ་བྱ་
ལྟེབ་བྱེད་བལྟབས་ལྟེབས་ཤིག མ ། མཚོ་བསྐྱམ་བྱ་སྐྱོམ་བྱེད་བསྐྱམས་སྐྱོམས་ཤིག
མེ་ཏོག དགྲམ་བྱ་འགྲེམས་བྱེད་བཀྲམས་གྲེམས་ཤིག གོས་ཀྱིས། བཏུམ་བྱ་འཐུམ་
བྱེད་བཏུམས་ཐུམས་ཤིག ཁ། བསུམ་བྱ་སུམ་ཟུམ་ཡང་འཐད་ སུམ་བྱེད་བཙུམས་
ཚུམས་ཤིག གོས། བཙེམ་བྱ་ཚེམ་བྱེད་བཙེམས་ཚེམས་ཤིག ཡེ་ཤེས་པ། བསྟིམ་བྱ་
སྙེམ་བྱེད་བསྟིམས་ཐིམ་ཞིག དེ་ལྟར་བྱ་བྱེད་བྱས་གསུམ་གྱི། །ཐ་མའི་ཚིག་ནི་འདས་
ཚིག་ཡིན། །འདི་ལ་ཡང་འཇུག་ཕལ་ཆེར་འཇུག། སྐུལ་ཚིག་ཕལ་ཆེར་སྔོན་འཇུག་
མེད། །ཡང་འཇུག་སྦྱོར་དགོས་མང་ཞིག་ཡོད། །ཡང་འཇུག་མེད་པའང་ཡོད་པས་ན། །
གོང་སྨོས་ཁ་འཕངས་དཔེར་བརྗོད་དང་། །འདིར་ཡང་ཅུང་ཟད་བཤད་པས་མཚོན། །
དཔག་པར་བྱ་བ་མང་མཆིས་པས། ། རིག་ པ་ རྒྱུ་ བཀྱེད་ཤེས་པར་འཚལ། ། དག་ཡིག་
གཅེས་བསྡུས་འཁྲུལ་སྤོང་ལེགས་བཤད་སྐྱ་རེངས་གསར་བ་ ལས་དུས་གསུམ་ གྱི་ ཡང་་་
འཇུག་ལ་འཁྲུལ་བ་སྤོང་བའི་ལེའུ་བདུན་པའོ། །
སྨྲས་པ། འགོག་པའི་གཟུགས་ཅན།གངས་ཅན་མིང་བརྡའ་ལྷ་ཡི་གོས་བཟང་འདི། ༑
བློ་གསར་མདེའུ་ཙམ་གྱིས་འབིགས་དཀའ་བའི། ། སྲ་ཞིང་མཁྲེགས་པའི་རིག་བྱ་འཛིན་
པས་ན། ། སྲབ་འཇམ་ཡང་བའི་གོས་སུ་ བརྗོད་ མི་རིགས། ། བསྙོན་དོར་གྱི་གཟུགས་ཅན།
གཏམ་འདི་མིང་ཡིན་གླེགས་བམ་ཀློག་པའི་ལྕེ། །ཡི་གེ་མ་ཡིན་ལེགས་ཉེས་ལྟ་བའི་མིག།
ཚིག་མིན་ཞུས་ཆེན་ཐུབ་ངེས་ཞུས་དག་པ། །བསྟན་བཅོས་མ་ཡིན་ལམ་སྟོན་བཤེས་གཉེན་
ནོ། ༈ སྔ་ན་མེད་པའི་རྒྱུ། རིག་ གནས་མ་ བསླབ་མི་ཤེས་ངང་དུ་འཕྱན། ། དམ་པ་ མ་་་་་་
བསྟེནཡང་དག་ལམ་དང་བྲལ། །རྣམ་གཡེང་འདུ་འཛི་རྩེ་དགས་འདའ་བའི་མི། ། རྒྱས་
ཁར་བྲིང་ལ་སེན་མོ་འདེབས་པར་འགྱུར། །བྱ་བ་ཐོག་གསལ། འབྱེད་དོ་ཉིན་བྱེད་འོད་
ཀྱིས་ཆུ་སྐྱེའི་སྦུབས། །སྐེད་མེད་ཆང་གིས་སིནྡྷཱ་ཝཱ་རའི་ཁ། །གསེར་གྱི་ལྡེ་ཆུང་བང་མཛོད་
བཙན་པོའི་སྒོ། །ལེགས་བཤད་འདི་ཡིས་སུམ་རྟགས་དཀའ་བའི་གནད། །འགོག་པའི་དཔེ།
དག་ཡིག་མང་ཡང་ལ་ལ་བསྡུས་དྲགས་ཤིང་། ། ཕལ་ཆེར་གཞན་ཚིག་བལྡབ་སྐྱོར་བྱེད་པ་
180



མང༌། །འགའ་ཞིག་རང་རང་སྐད་ཀྱི་ཤན་འདྲེས་པས། །གསར་བཤད་འདི་དང་འགྲན་
ཟླར་མི་འོས་སོ། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །
ད་ནི་གདམ་ང་ཅན་དག་བྲི། ཡི་གེ། འདྲི་བར་བྱེད་དང་འབྲི་བར་བྱེད། །སྐྱོན་
མཚང་འདྲུ་དང་འབྲུ་བར་བྱེད། ། ཁུང་བུ་འདྲུ་དང་འབྲུད་པར་བྱེད། ། རིག་པའི་རལ་
གྲིས་འདི་བཞིན་བཞེད། ། བྱམས་པ་གླིང་པས་དགག་པར་མཛད། །ཁོ་བོས་བསམ་ན་
རུང་བ་འདྲ། །གན་རྐྱལ་གན་ཀྱལ་གདམ་ང་ཡིན། །དེ་བཞིན་མཐོལ་བཤགས་འཐོལ་
བཤགས་དང་། ། ལོང་བའི་མིག་མདོངས་མིག་ ལྗོངས་དང་། ། གང་བའི་ གཏམས་དང་
བལྟམས་པ་དང་། ། སྐྲག་པའི་དངངས་སྔངས་གཉིས་ཀ་རུང་། །དེ་བཞིན་སྙན་དངགས་
སྙན་ངག་དང་། །མིག་བགྲད་མིག་བསྒྲད་གང་ཡང་རུང་། །ཐུར་དུ་འདྲིལ་བར་བྱེད་པ་
དང༌། །འགྲེལ་བར་བྱེད་པ་གཉིས་ཀ་འཐད། ། དམིགས་ཀྱིས་ བཀར་དང་དགར་བ་་་
དང༌། །དམིགས་བསལ་དམིགས་གསལ་རུང་བ་འདྲ། །དབྱེན་བཟླུམས་དབྱེན་བསྡུམ་
གང་ཡང་རུང་། ། སྔོ་བསངས་སྔོ་སངས་གང་ཡང་རུང་། ། གསར་བ་ སར་བ་གང་ཡང་
རུང་། །གཟེགས་མ་ཟེགས་མ་གང་ཡང་རུང་། ། འཕྲེང་བ་ཕྲེང་བ་གང་ཡང་རུང་། ། སྐད་
ཅིག་སྐ་ཅིག་གང་ཡང་རུང་། །རྨོངས་བརྟུལ་ རྨོངས་རྟུལ་གང་ཡང་རུང་། བདེར་་་་་
གཤེགས་བདེ་གཤེགས་གང་ཡང་རུང་། །སྨྱུ་གུ་སྨྱུ་གུ་གང་ཡང་རུང་། །དམའ་འབེབས་སྨྲ་
འབེབས་གང་ཡང་རུང་། ། སྒྲིམ་ནས་བག་ཟོན་བྱ་བའི་མིང་། །གཟབས་བཟབས་གཉིས་
ཀ་རུང་བ་ཡིན། ། གོས་བཟངས་ ཁང་བཟངས་དྲི་བཟངས་དང་། ། རྒྱུད་མངས་ ཁུར་་་་
མངས་གོ་རིམས་སོགས། ། ཡང་འཇུག་སྦྱོར་རམ་མི་སྦྱོར་ཡང་། ། ཁྱད་མེད་གདམ་ང་ཡིན་
ནོ་ཞེས། ། སྔོན་གྱི་མཁས་པ་མང་པོས་བཞེད། ། རྒྱུ་མཚན་ཅི་ཡིན་མ་གོ་ལགས། །དག་
ཡིག་ངག་གི་སྒྲོན་མེ་རུ། །མཐོ་བཙམས་པ་དང་མཐོ་འཚམས་དང་། །ལས་ལ་མཚེར་དང་
འཚེར་བ་དང་། །དྲི་མ་མནམ་དང་བསྣམས་པ་དང་། །གཉིས་ཆར་བྱུང་བས་རུང་བསམ་
སྟེ། །ཁོ་བོས་གདམ་ངའི་སྡེབས་སུ་བཤད། །རྔམས་པའི་འཐུག་དང་ཞབས་ལ་འཐུད། །
ཟ་མ་ཏོག་ཏུ་འས་འཕུལ་བཤད། །ངག་གི་སྒྲོན་མེར་མས་འཕུལ་བཤད། །ངག་སྒྲོན་ཟ་མ་
ཏོག་གཉིས་ ཀར། ། གློ་བུར་བཤད་ཀྱང་སྨྲ་རྒྱུན་དུ། ། བློ་བུར་འཐད་པའི་ཕྱོགས་སུ་་་་
མཛད། །དེ་དག་གདམ་པའམ་ཡང་ན་ནི། ། མི་གཙང་མིང་ལ་བཙོག་རྩོག་དང་། །ཁར་
181



སང་མིང་ལ་ཁ་རྩང་དང་། །འཐུག་པོ་མཐུག་པོ་ཟེར་བ་དང་། །འཐུད་པ་མཐུད་པ་ཟེར་
བ་དང་། ། གློ་བུར་བློ་བུར་ཟེར་བའི་གདངས། ། མངོན་སུམ་སྒྲོགས་པར་སྣང་བ་བཞིན། །
སོ་སོའི་སྐད་ཀྱིས་བལྡབ་ལུགས་སམ། །གདམ་ང་ཡིན་མིན་བརྟག་པར་འཚལ། ། གཅེས་
པའི་ ཕངས་དང་དབུལ་ ཕོངས་ལ། །འས་འཕུལ་ཡོད་མེད་ གཉིས་ ཀ་རུང་། ། སྟོངས་་་
གྲོགས་སྡོངས་གྲོགས་གཉིས་ཀ་རུང་། །གདམ་ང་གདམ་ཀ་ཟེར་བ་དང་། །ལྟེང་ཡང་འཇུག་
ཆད་དམ། ཀ་ལྷུང་ཀ་ཟེར་བའི་ཚིག། ངག་སྒྲོན་རང་དུ་བྱུང་མོད་ཀྱང་། །གལ་ཏེ་ཚིག་དེ་
ཞུས་དག་ན། ། སློབ་དཔོན་ཐུ་མིའི་སུམ་ཅུ་བར། ། མོ་ཡིས་ མོ་ཡི་མིང་མཐའ་དྲངས། །
ཞེས་པ་དེ་དང་མི་འགལ་ལམ། །ཅི་ལྟར་ཡིན་ཞེས་དཔྱད་རིགས་སོ། ། དག་ཡིག་གཅེས་
བསྡུས་འཁྲུལ་སྤོང་ལེགས་བཤད་སྐྱ་རེངས་གསར་བ་ལས་ གདམ་ང་ཅན་ཀྱི་རིགས་ལ་
འཁྲུལ་བ་སྤོང་བའི་ལེའུ་བརྒྱད་པའོ། །
སྨྲས་པ། ཐེ་ཚོམ་གྱི་དཔེ། དག་ཡིག་རྣམས་ཀྱི་ཡི་གེ་མཐུན་མིན་དེ། །བྱེད་པོ་སོ་སོའི་
ཡུལ་སྐུད་ཡིན་ནམ་ཅི། །ཡང་ན་ཁྱད་མེད་གདམ་ང་ཡིན་པའམ། །བདག་གི་ཡིད་ནི་ཐེ་
ཚོམ་དཔྱང་ཐག་འཛིན། །ཟླ་བོའི་དངོས་དཔེ། དག་ཡིག་མང་ཡང་ངག་གི་སྒྲོན་མེ་དང་། །ཟ་
མ་ཏོག་དང་དཔེ་ཟླར་འོས་པ་དཀོན། ། མཁའ་ལ་འོད་ལྡན་རྒྱུ་སྐར་མི་ཉུང་མོད། ། མུན་
སྡུག་ མཐར་བྱེད་ཉི་ཟླ་ཟུང༌ཙམ་མོ། ། རྐང་བཞིའི་ཐོག་མའི་བར་ཆོད་ཟུང་ལྡན། དེ་ཕྱིར་
པ་གཞན་གྱི་ལུགས་མང་གཟུང་དཀའ་བས། །དེ་གཉིས་ཁོ་ན་ཚད་མར་ཡིད་རྟོནད་ཅིང་། །
དེ་ལ་མེད་པའི་གཏམ་གསར་འགའ་བསྣན་ཏེ། ། དེ་ཡི་གསལ་བྱེད་རྒྱན་དུ་འདི་ཡང་་
བསྐྲུན། །ཕུལ་བྱུང་གི་དཔེ། སློབ་དཔོན་ཨ་ནུས་ཡིག་སྲོལ་ཐོག་མར་ཕྱེ། །བདག་ནི་དེང་གི་
དུས་སུ་ཕྱེ་བ་ཙམ། །དེ་ལས་གཞན་པའི་ཁྱད་པར་འབྱེད་ཆོས་ཞིག། མིག་སྟོང་ལྡན་
པའི་ལྷས་ཀྱང་རྙེད་པ་མིན། །འོས་པའི་དོན་གཞན་བཀོད་པ། ཡི་གེ་ཙམ་ལ་དཔྱད་པ་ཞིབ་
འཇུག་འདིས། །བསམ་གཏན་པ་ཡི་རྣ་བ་སུན་པར་བྱེད། །སྣང་ཞེན་ལོག་པའི་ཡིད་ངོར་
ཀུན་རྫོབ་ཆོས། །ཕལ་ཆེར་ཚེར་མར་རིགས་པ་མ་ཡིན་ནམ། །རིགས་ཀྱི་རང་བཞིན་བརྗོད་པ།
ཐོས་བྲལ་དབེན་གནས་བསྟེན་པའི་དཀའ་ཐུབ་པ། །ཚིག་སྐམ་ཁོ་ནར་ཞེན་པའི་རྟོག་གེ་
བ། །དེ་གཉིས་ཚུལ་འདིར་དཔྱད་པ་བཅུག་པ་བས། ། སྙིང་ལས་ཆུང་ངུར་གཞེས་ན་སོས་
ཀྱང་བདེ། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །
182



ད་ནི་མིང་གཅིག་དོན་གཉིས་ལ། །འཇུག་པའི་ཚུལ་ལ་ཅུང་ཟད་དཔྱད། །ཀོ་བ་
མཉེས་དང་དགྱེས་པའི་མཉེས། ། མེ་ཏོག་མགོ་ལྕོགས་བློ་ཡིས་ལྕོགས། ། སྟན་ལས་ལྡང་
དང་ཚད་ལོངས་ལྡང་། །བཤད་པའི་སྒྲོས་ཟེར་སྒྲོས་ལྟ་བུ་དང་རྨ་ཤུལ་སྒྲོས། ། བཟོད་པའི་
བརྣག་དང་བསམ་པའི་བརྣག། རྡོག་པས་བརྫིས་དང་བག་ཕྱེ་བརྫིས། ། བཞུགས་པའི་
གཞེས་དང་དུས་ཀྱི་གཞེས་གཞེས་ཉིན་ལྟ་བུ། ། གྲངས་ཀྱི་དཀྲིགས་དང་དུད་སྤྲིན་་་་་་་་་་
དཀྲིགས། ། ཆབ་སྲིད་ཆབ་དང་ཆུ་ཡི་ཆབ། །ཕྱགས་དང་ཕྱགས་དང་ལྷམ་གྱི་ཕྱགས། །
དུད་འགྲོའི་ལྕི་བ་སྦྱིད་ཀྱི་ལྕི། །བཤུལ་ཤ་དང་ནི་ལམ་གྱི་བཤུལ། །རོ་ཞིམ་བདའ་དང་རི་
དྭགས་བདའ། །རི་དྭགས་གླ་དང་རྔན་པའི་གླ། །ཡི་ཆད་དམུས་བྱུང་དམུས་ལོང་དང་། །
ཆག་བཅོམ་དཀྲུགས་འབྲས་དཀྲུགས་ལྟ་བུ། ཞི་ཚིག དང་གོང་འོག་དཀྲུགས། ། རྟ་ཡི་
སྲབ་དང་འཐུག་མིན་སྲབ། །རྟ་ཡི་སྲབ་སྐྱོགས་གཟར་བུའི་སྐྱོགས། །ཁོངས་སུ་གཏོགས་
དང་སེ་གོལ་གཏོགས། ། ཉིན་མོའི་གདུགས་དང་མཆོད་རྫས་གདུགས། ། རོ་ཡི་སྐ་དང་
གར་ཐུག་པ་ཆུ་ཉུང་ག་ བའི་ སྐ། ། འཇིགས་རུང་ རྔམས་དང་འཐུག་ པོའི་རྔམས། །སྲོག་་
ཆགས་ཉ་དང་བཅོ་ལྔའི་ཉ། ། དྲས་དྲུབ་དྲ་དང་རྒྱུ་ཡི་དྲ། །གཏང་རག་དེ་ལ་རག་ལས་
དང་། ། སྐྱ་རྦབ་དང་ནི་རྦབ་རྡོ་དང། ། འོ་བརྒྱལ་ས་ལ་དྲན་མེད་བརྒྱལ། །བསྒོ་བ་རྣར་
གཟོན་ཆུད་གཟོན་དང་། ། རྒྱགས་པའི་ལོངས་དང་ཚད་ལོངས་པ། ། གདོང་གི་གཡར་
དང་བརྙན་པོའི་གཡར། ། སྒྲ་ཡི་རལ་བ་དྲལ་བའི་རལ། །དུམ་བུར་གསིལ་དང་འཁར་
གསིལ་དང༌། ། ཆུ་འཐུག་པ། མང་གླ་དང་ལས་སླ་བ། ། སྲོག་ཆགས་འཕྱི་བ་དུས་འཕྱི་
བ། ། ལྕགས་ཀྱི་བཙའ་དང་མིག་ནས་བཙའ། །ལུས་ཀྱི་བརླ་དང་ཡ་མ་བརླ། ། ཡི་གེ་བྲི་
དང་ཁ་ནས་བྲི། ། ཁང་བའི་ཐོག་དང་ ཇོ་མི་ ཐོག། རྣ་ཡི་མཉན་བྱ་མཉན་གྲུ་པ། པ་
དང་། གཡར་པོའི་བརྙས་དང་བརྙས་ཐབས་བྱེད། ། མཚོན་ཆ་བསྣམས་དང་དྲི་་་་་་
བསྣམས་པ། ། ཐགས་ཀྱི་སྤུན་དང་གཉེན་གྱི་ སྤུན། ། མིང་གཅིག་དོན་མང་ལ་འཇུག་་་
དཔེ། །རྔམ་གྲོག་ཆུ་གྲོག་ གྲོག་མ་དང་། ། ཕྲག་དོག་ཁ་དོག་ས་ཁོངས་དོག། གཟུགས་
བརྙན་ སྐུ་བརྙན་ཕྱག་བརྙན་འཁོར་གཡོག་ སོགས། ཐོར་ཚུགས་ ཤ་ཚུགས་ཆེ་ཚུགས་
དང་། ། སིམ་གདུང་རུས་གདུང་གདུང་མ་གདེགས། ། འཁྲུག་ལོང་ཆེ་ལོང་ལོང་སྐབས་
སོགས། ། ལྐོག་འགྱུར་ལྐོག་མ་ལྐོག་ཤལ་དང་། །རྩ་ལག་ཁོ་རྒྱ་ཁྱོན། ལག་འཛིན་བྱེད་ལག།
183



གཟར་སྟན་རི་གཟར་གཟར་བུ་དང་། །ན་བཟའ་བཟའ་བཏུང་བཟའ་མི་དང། ། གཡང་
ས་གཡང་གཞི་གཡང་ལུག་སོགས། །བྲོ་བརྡུངས་རོ་བྲོ་བྲོ་འཚལ་དང་། ། སྒ་བློ་གློ་ལུད་ཟུར་
གྱི་གློ། །ཁལ་བཀལ། ཁྲལ་བཀལ་སྐུད་པ་བཀལ་བ་སོགས། །སྙན་གདངས་སྐད་གདངས་
ཁ་གདངས་སོགས། །གླེགས་བམ་སྒོ་གླེགས་གླེགས་བུ་སོགས། ། མུ་སྟེགས་གཞོགས་སྟེགས་
སྟེགས་བུ་དང་། ། ཀུན་བརྟགས་བརྒལ་བརྟགས་ བརྟགས་ཟིན་དང༌། ། ཆུ་ཐིགས་གསོ་
ཐིགས་བདུད་རྩི་ཐིགས། །མི་གཙིགས་གཙིགས་ཆེ་མཆེ་བ་གཙིགས། །གཏམས་ནི་བཅོལ་
གྲངངས་གང་བ་དང་། །རྒྱ་ནི་རྙི་དང་སྨྲ་ར་དང༌། ། རྒྱ་གར་རྒྱ་ནག་སོགས་ལའོ། །དག་ཡིག་
གཅེས་བསྡུས་འཁྲུལ་སྤོང་ལེགས་བཤད་སྐྱ་རེངས་གསར་བ་ལས་མིང་གཅིག་དོན་དུ་མར་
འཇུག་པ་དཔྱོད་པའི་ལེའུ་དགུ་བའོ། །སྨྲས་པ།སྤྱིའི་བསྡུས་བརྗོད།སྐོམ་པའི་གདུང་སེལ་ཡན་
ལག་བརྒྱུད་ལྡན་པའི། ། སྐལ་ལྡན་ཤིང་རྟའི་བུ་མོ་ཕྱིར་བསལ་ནས། ། བ་ཚྭའི་ཁྱོན་ཆུས་
སྐོམ་གདུང་སེལ་རེ་མོད། ། དོན་མེད་ངལ་བ་བསྟེན་པ་ཙམ་དུ་ཟད། །འགལ་བའི་དོན་
གཞན་བཀོད་པ། འགའ་ཞིག་རིགས་གསལ་ཡང་ཕ་རོལ་པོའི། །ཡོན་ཏན་སྒྲིབ་ནས་སྐྱོན་
གྱི་གོང་བུར་མཐོང་། །ལག་ན་གསལ་བྱེད་མར་མེ་ཐོགས་ན་ཡང་། །སྣོད་ཀྱི་གྲིབ་མས་
ལག་མཐིལ་ནག་པོར་མཐོང་། །ངོ་བསྟོད་དཔེ།སྔོན་གྱི་སྐད་གཉིས་སྨྲ་རྣམས་སྒྲ་ལ་མཁས། །
བ་གསར་རྙིང་བརྡའ་སྐད་སྐྱེ་བའི་སྟོབས་ཀྱིས་སྨྲ། ། ཁོ་བོ་གཟབ་གཤར་ཡི་གེ་ ཆོད་ཙམ་་
ཡིན། །བརྡའ་དོན་བཤད་ཚུལ་དེ་དག་དང་ནི་མཚུངས། །དཔའ་བའི་ཉམས། བདག་ནི་
རིག་པའི་གནས་ལམ་མ་སྦྱརས་? ཤིང་། ། གསར་རྙིང་བརྡའ་དག་ཁོག་ཐུབ་ ས་མ་ཡིན་
ལ། །དག་ཡིག་གཞུང་མང་དཔྱིས་ཕྱིན་མི་ཤེས་པར། །རང་དགར་མིང་ཚིག་སྨྲ་བའི་རྒྱལ་
པོར་གྱུར། །བྱ་བ་མ་ཚང་བའི་ཁྱད་པར་བརྗོད་པ། སྡེབ་སྦྱོར་སྒྲ་ལ་སྦྱང་བ་མ་བྱས་ཤིང་། །སུམ་
རྟགས་འཇུག་ཚུལ་སྙན་ངག་བསླབ་པ་མེད། །བསྟན་བཅོས་རྩོམ་པའི་རྒྱུ་ཙམ་མ་བསྒྲུབས་
པར། །རིག་བྱེད་བསྟན་བཅོས་འདི་ནི་བརྩམས་བྱས་སོ། ། ཁྱད་འཕགས་ཕུལ་བྱུང་། །རབ་
དྭངས་དྲི་མེད་ཀུན་རྟོག་རླུང་གཡོས་ཏེ། ། གཏམ་འདི་བསྐྲུན་པའི་འབྲས་བུའི་ཆ་ཤས་
ནི། ། ཁྱད་འཕགས་མཁའ་ལ་སྤྱོད་པའི་མེས་པོ་ཡི། ། བསོད་ནམས་ བཞི་བོ་དག་གིས་
མཚོན་མ་ཡིན། །མང་བའི་དཔེ། དེ་ལྟར་འབད་པ་ལས་བྱུང་རྣམ་དཀར་ལས། །པད་དཀར་
ཆུ་ཤེལ་ཁ་བ་དུང་ལྟ་བུ། །གཅིག་ཏུ་དཀར་བ་གང་ཞིག་བསགས་པ་དེས། །དམ་ཆོས་སྨྲ་
184



བའི་རྒྱལ་པོ་ཐོབ་གྱུར་ཅིག། ཅེས་པ་ནི་བར་སྐབས་ཀྱི་ཚིགས་སུ་བཅད་པའོ། ། །
མིང་མང་དོན་གཅིག་བརྗོད་པའི་དཔེ། །བུག་པ་བུ་ག་དམིག་པུ་དང་། ། ཧར་མིག་
རྣམས་ནི་ཁུང་བུའི་མིང༌། །འབིགས་དང་འབུགས་དང་འབུག་པ་དག། ཁུང་བུ་རྟོལ་
བར་བྱེད་པའི་མིང་། །སྐ་དང་གར་ནི་ཐུག་པ་སྟེ། །ཡོན་པོ་ཀྱོག་པོ་གཅུ་བོ་དང༌། །འཚུས་
པོ་དང་ནི་འཁྱོག་པོ་རྣམས། ། དྲང་པོ་མིན་པའི་མིང་ལ་འཇུག། ཡིབ་དང་གབ་དང་
སྐུངས་པ་དང༌། །བག་ལ་ཉལ་དང་གཞའ་བ་རྣམས། །སྦ་བའི་མིང་དུ་གྲགས་པ་ཡིན། །
སིམ་དང་སྙིམ་དང་ཞུ་འཇུ་དང་། །ཐིམ་པ་རྣམས་ནི་ནུབ་པའི་དོན། །རྐང་ལག་དམ་པོར་
བཅིངས་པ་ལ། །དཀྱིགས་དང་བཀྱིགས་དང་འཁྱིགས་པ་དང་། །བཅིགས་པ་ལ་སོགས་
དཔེ་དཔག་པར། །ཡོད་པ་མཐོང་བས་དུས་གསུམ་ལ། །བལྟོས་ཏེ་འཇུག་སྐབས་ཡོད་དམ་
སྙམ། །གྲུང་པོ་སྤྱང་བོ་གཡེར་བག་ཅན། །སྒྲིན་པོ་སྒྲིམ་པོ་གྲིམ་པོ་རྣམས། །མཁས་པའམ་
ཤེས་ རབ་ ཅན་ལ་འཇུག། གམ་དང་གན་དང་དྲུང་དང་ནི། ། བློ་དང་ལོགས་དང་་་་
གཞོགས་དག་ཀྱང་། །མདུན་ནམ་ཉེ་འཁོར་ཉེ་བའི་མིང་། །འཕྱན་པ་ཡན་པ་འཁྱུར་བ་
དག༑ འཁྱམ་པའི་མིང་དུ་སྐབས་འགར་འཇུག། བརྙན་དང་བརྙས་དང་བསྐྱིས་པ་
རྣམས། ། གཡར་པོའི་མིང་ལ་འཇུག་པ་ཡོད། །བཀར་དང་དགར་དང་བཀོལ་བ་དག།
ལོགས་སུ་བསལ་བའི་དོན་ཅན་ནོ། །རྫུད་དང་རིད་པ་སྒྲིབས་པ་དང་། །སྐེ་རྩོང་དག་ནི་
ཤ་སྲབ་ཅིང་། །སྐེམ་པའི་མིང་ལ་འཇུག་ཏུ་རུང་། །རུམ་དང་པང་དང་ཕང་དག་ནི། །ལྟོ་
བའི་མིང་ལ་འཇུག་པ་ཡོད། །འདྲིད་དང་བྲིད་དང་བརྗོད་པ་རྣམས། །བསླུ་བའི་མིང་དུ་
གྲགས་པ་ཡིན། ། འཇི་བ་འཇིམ་པ་འདམ་བག་མིང་། ། གཅིན་དང་གཅི་བ་དྲི་ཆུའི་་་༌་
མིང་། །བསྙེལ་དང་བསྐྱུད་པ་བརྗེད་པའི་མིང་། ། འདི་ནི་མཚོན་ཙམ་སྨོས་པ་སྟེ། ། དེ་
ཙམ་ཤེས་པའང་དཀོན་པོ་ཡིན། །མ་ཤིའི་ཚུན་ལ་ཐོས་པ་གཅེས། །མིང་གི་མཐའ་ལ་ཟད་
པ་མེད། །ཐམས་ ཅད་སུས་ཀྱང་བརྗོད་མི་ནུས། ། མངོན་བརྗོད་ སོགས་ཀྱི་མིང་་་་་་
ཚོགས། །མཁས་པས་བཤད་པ་དག་ལ་སྟོས། །དག་ཡིག་གཅེས་བསྡུས་འཁྲུལ་སྤོང་ལེགས་
བཤད་སྐྱ་རེངས་གསར་བ་ལས་མིང་དུ་མ་དོན་གཅིག་ལ་འཇུག་ཚུལ་དཔྱོད་པའི་ལེའུ་བཅུ་
པའོ། །སྨྲས་པ། ཀུན་ཕན་གྱི་རྒྱན། དེ་འདྲའ་ཞིག་ཀྱང་རྩོམ་འདུན་དར་དྲགས་པས། །དཔེ་
མང་ གསོག་ པའི་ རྩོལ་ སྒྲུབ་ རྩོམ་ པ་ ན། ། སྔོན་ མཐོང་ མེད་ པའི་ དག་ ཡིག་ དུ་ མ་ ཞིག།
185



སྟེས་ཀྱི་དབང་གིས་རྗེས་མཐུན་གྲོགས་སུ་འབྱོར། དགའ་བས་འགྱུར་བ་སྒེག་པའི་ཉམས། སྐྱེས་
སྦྱངས་སྟོབས་ལས་འཁྲུངས་པའི་དྲི་མེད་ཀྱི། ། རིག་པས་ཡུན་རིང་སྦྱང་འོས་རིག་གཞུང་
འདི། ། ཐོས་ཉུང་བདག་ གིས་ ཅི་དགར་རྩོམ་པ་ནི། ། སློབ་དཔོན་དྲིན་ལས་ ཐོབ་ པས་
འཛུམ་དམུལ་ལོ། ། སྤྱིའི་བསྡུས་བརྗོད་། ། རྒྱུ་སྐར་ཕྲེང་བས་རབ་མཛེས་རི་བོང་འཛིན། །
ནམ་མཁའ་མཐོན་པོར་རྒྱུས་པ་ཡོངས་བཏང་ནས། །དྭངས་པའི་མཚོ་རུ་ཉལ་བར་གནས་
སོ་ཞེས། ། སྣང་བརྙན་དངོས་པོར་འཛིན་པ་བྱིས་ པའི་བློ། ། བསྡུས་ཤིང་མ་བསྡུས་པའི་་
གཟུགས་ཅན། བློ་མིག་མི་ཤེས་རབ་རིབ་གྲིབ་མས་པགཡོགས། །གཞན་གྱིས་ཟེར་སྒྲོས་རྫུ་བག་
འཁར་བར་བརྟེན། །ལོག་སྨྲའི་གཡང་ཁ་འགྲིམ་པའི་གྲོགས་པོ་དག། མིག་ཡངས་སྟོབ་
བྱེད་གཏམ་བཟང་འདི་བསྟེན་རིགས། །མང་བའི་དཔེ། ཚུལ་འདིར་སྤྲོས་པ་ལས་འོངས་
ཕུན་ཚོགས་དགེ། བསིལ་ ཟེར་ ཅན་དང་པད་དཀར་རྩ་བ་དང་། ། དྲི་མེད་མུ་ཏིག་
མདངས་ལ་འཁུ་བ་གང་། །བཤེས་གཉེན་མཉེས་བྱེད་ཀུན་བཟང་མཆོད་པར་དབུལ། །
དཔེ་ལས་དཔེ་ཅན་ལྷག་པའི་ལྡོག་པ་ཅན། །བླུན་པོས་སྨྲ་ཡང་སྡེ་སྣོད་འཆད་པ་དང་། །ལེགས་
བཤད་རྩོམ་ཞིང་རྒོལ་བ་ཚར་གཅོད་མིན། །མཁས་པའི་བྱ་བ་གསུམ་གྱིས་རྒྱུད་གཏམས་
ཤིང་། །དམའ་ས་འཆའ་བའི་མཁས་རྣམས་འདུ་གྱུར་ཅིག། བྱ་བ་མ་ཚང་བའི་ཁྱད་པར་
བརྗོད་པ། མི་བཟད་རྣོ་བའི་མདའ་མཚོན་འཕངས་པ་མེད། ། ཁྲོས་པའི་གཉེར་མ་དཔྲལ་
བར་མ་བསྡུས་ཤིང་། །མི་སྡུག་ཉམས་ཀྱི་འགྱུར་བ་མ་བསྟན་པར། ། ཆུ་སྲིན་རྒྱལ་མཚན་སྡེ་
ལས་རྒྱལ་གྱུར་ཅིག། གཞི་གཅིག་གི་ཆོས་དུ་མ་འགལ་བ། རྣམ་མང་མཁྱེན་པས་ཕྱུག་ཀྱང་
རྨོངས་པས་དབུལ། | ལུས་ཅན་བརྩེ་བས་འཁྱུད་ཀྱང་ཆགས་པས་བཏང༌། ། ཕ་རོལ་་་
འཇོམས་ནུས་ལྡན་ཡང་མི་འཚེ་བའི། ། བཤེས་གཉེན་དམ་པས་རྗེས་སུ་འཛིན་གྱུར་ཅིག།
ཕྲེང་བའི་གསལ་བྱེད། བཤེས་གཉེན་དམ་པའི་དྲིན་ལས་བདག་བློ་རྒྱས། །བདག་བློ་རྒྱས་
པས་གཏམ་སྙན་འདི་སྤེལ་བས། ། རྒྱལ་བའི་བསྟན་པ་ཉམས་མེད་ཕྱོགས་སུ་དར། །དེས་
ཀྱང་ལུས་ཅན་ ཕན་བདེ་འཕེལ་གྱུར་ཅིག། ཅེས་དག་ཡིག་གཅེས་བསྡུས་འཁྲུལ་སྤོང་
ལེགས་བཤད་སྐྱ་རེངས་གསར་བ་ཞེས་ པ་འདི་ནི་སྔ་མོ་ནས་ བསྒྲིགས་ འདུན་ ཡོད་ ཐོག
འགས་ཀྱང་བསྐུལ་མ་བྱེད་པ་ལྟར་ལྷ་ལྡན་གྲྭ་སྐོར་བའི་མིང་ཅན་ཨ་ལག་ཤའི་ས་མཐར་
སྐྱེས་པའི་གྱིན་པ་ངག་དབང་བསྟན་དར་གྱིས་བསྒྲིགས་པའོ། ། འདིས་ཀྱང་རྒྱལ་བསྟན་
བར་
186



ཞེས་པ་འདི་ནི་སྐུ་འབུམ་བྱམས་པ་གླིང་
རིན་པོ་ཆེ་ཡུན་རིང་དུ་རྒྱས་པའི་སྒྱུར་གྱུར་ཅིག
དུ་དཔར་དུ་བསྒྲུབས་པའོ། །
187



༄༅། །གངས་ཅན་གྱི་བརྡའ་གསར་རྙིང་ལས་བརྩམས
པའི་བརྡའ་ཡིག་བློ་གསལ་མགྲིན་རྒྱན་
ཅེས་བྱ་བ་བཞུགས་སོ། །
དཔག་མེད་ཡོན་ཏན་ཀློང་ནས་རྡོལ་བྱུང་བས། ། ལེགས་བཤད་ངག་གི་མཛོད་ལ་
དབང་བསྒྱུར་ཅིང་། །བློ་གསལ་སྐལ་བཟང་རེ་བ་ཡོངས་སྐོང་བའི། །དཔལ་ལྡན་བླ་མས་
རྟག་ཏུ་སྲུང་གྱུར་ཅིག། བསོད་ནམས་ཚོགས་ཀྱིས་བསྐྲུན་པའི་ཞབས་ཀྱི་རྡུལ། །ཚངས་
དབང་གཙུག་གི་རྩེ་མོར་སྐྱེངས་མེད་བཀོད། །སྟོབས་བཅུའི་དཔལ་གྱིས་རྩེན་པའི་ཤཱཀྱའི་
ཏོག། ལྷ་ཡི་ལྷ་མཆོག་བསྟན་པའི་བདག་པོར་འདུད། །རྣམ་ཀུན་དྲི་མེད་གཟིགས་པའི་
ཡེ་ཤེས་ཉིད། །སྐུ་དང་གསུང་གི་གར་གྱིས་རོལ་བ་ཡིས། ། གཏི་མུག་གཤེད་དུ་དཔའ་བའི་
འཇམ་དཔལ་དབྱངས། །མོས་གུས་ཡུལ་དུ་བླངས་ནས་ཕྱག་བགྱིའོ། །མཚར་སྡུག་ལང་ཚོ་
རྫོགས་པའི་དབྱངས་ཅན་ལྷ། །འཇམ་མཉེན་ཕྱག་སོར་གསེར་གདུབ་ཁྲོལ་དང་བཅས། །
ཆོས་ཀྱི་རོ་ལྡན་པི་ཝང་སྐུལ་བའི་སྒྲས། །བདག་གི་རོ་འཛིན་ནུས་ལྡན་དགེ་བར་མཛོད། །
བཀའ་བསྟན་མང་པོ་ཡུལ་སྐད་སྣ་ཚོགས་པས། །ལེགས་པར་བསྒྱུར་ཅིང་ལྕགས་ནན་ཐར་
གསུམ་གྱིས། །དག་པར་བྱས་པའི་སྐད་གཉིས་སྨྲ་བ་བོའི། །བཀའ་དྲིན་དྲན་ཚེ་དད་པའི་
སྤུ་ལོང་གཡོ། ། གངས་ཅན་མིང་བརྡའི་འཇུག་པ་མཐའ་ཡས་ཕྱིར། །སྔོན་བྱོན་མཁས་
པས་དག་ཡིག་བརྡའི་བསྟན་བཅོས། ། ཐོར་བུ་དོན་བསྡུས་ལ་སོགས་མཛད་པ་ཡང་། །
བསྟན་པའི་གད་་དར་ཉིད་དུ་བདག་འཁུམས་སོ། །འདིར་ནི་དེ་ཡི་ལེགས་པའི་ཆ་བསགས་
ཤིང་། །དེ་ལ་མེད་པ་མ་ཚང་ཁ་བསྐངས་ཏེ། །བློ་གསལ་ཚོགས་ཀྱི་མགྲིན་པ་བརྒྱན་པའི་
ཕྱིར། །ཀཱ་ལིའི་ཕྲེང་བར་ཚར་དུ་དངར་བར་བྱ། ། ཀཱ་ནི་འབོད་པའི་ཚིག་ སྟེ། སྐྱེས་
རབས་ལས། ཀྭ་ཡེ་ཁྱོད་ཅུང་ཞིག་སྡོད་ཅིག། ཅེས་པ་ལྟ་བུའོ། །བཀད་ས་ནི་གྲལ་ལམ་
འདུག་ས་ལ་འཇུག་ཅིང་བཤོས་གསོལ་ བའི་གནས་དང་གཡོས་ཁང་ཟེར་བ་ཡང་སྣང་།
ཀུ་རེ་ནི་རྩེད་མོ། ཀྱལ་ཀ་ནི་ཀུ་རེ་ལ་ཡང་འཇུག་གོ། ཀེ་ཏ་ཀ་ནི་ཆུ་དྭངས་པར་བྱེད་
188



པའི་ནོར་བུ་སྟེ་བོད་སྐད་དུ་བསྒྱུར་ན་དྭངས་བྱེད་དམ་གྲུངས་བྱེད་ཟེར་རོ། །ཀོག་ཚེ་ནི་
རྒྱའམ་རྙི། བསྐྱུད་པ་ནི་བརྗེད་པ། བརྐམ་པ་དང་བརྐམ་ཆགས་ནི་འདོད་པ་དང་
ཞེན་པ་ལ་འཇུག་གོ། ལྐོག་ཤུལ་ནི་བ་ལང་གི་ལྐོག་མའི་པགས་པ་འཕྱང་བ་སྟེ། ལེགས་
བཤད་རིན་པོ་ཆེའི་གཏེར་ལས། ནོག་དང་ལྐོག་ཤལ་མེད་ན་ཡང༌། །ཞེས་པ་ལྟ་བུའོ། །
ཀླག་ཅོར་ནི་ཅ་ཅོ། སྐྱང་ནུལ་ནི་ཞལ་བ་སྟེ་ཆག་ཆག་བཏབ་པའི་མིང་། སྐྱང་ནུལ་
གྲུགས་པ་ནི་སྐྱང་ནུལ་བགོག་པ། ཀུན་དོང་ནི་ཙོང་། ཀེའུ་ནི་རི་སྒོག དཀོར་ནི་
ནོར་གྱི་ཞེ་ཚིག་གམ་ནོར་སྤྱིའི་མིང་ངོ༌། །བཀྲབས་པ་ནི་མང་པོའི་ནང་ནས་འདམས་པའི་
འཁོར་ནང་མ་སྟེ། འདུལ་བའི་བར་ཆད་དྲིས་པའི་སྐབས། རྒྱལ་པོས་བཀྲབས་པ་མ་
ཡིན་ནམ་ཞེས་པ་ལྟ་བུའོ། །བསྐ་བ་ནི་རོ་བསྐ་བ་དང་གར་སླའི་ཟླས་དྲངས་པའི་གར་བ་
གཉིས་ཀ་ལ་འཇུག་གོ། བསྐལ་པ་ནི་ལྐོག་ཏུ་གྱུར་པའམ་མེད་པ་སྟེ་ཤ་ཟ་བསྐལ་དོན་དུ་
སོང་ཟེར་བ་ལྟ་བུའོ། །སྐྱོ་མ་ནི་སྐོམ་གྱི་ནང་དུ་ཕྱེ་བཏབ་པའི་མིང་དུ་བཤད་པས་ཐུག་པའི་
བྱེ་བྲག་ཞིག་ལ་ཡང་འཇུག་སྟེ། ལས་ཆོག་སེར་མདོག་རྣམ་རྒྱལ་དུ། ལྡེ་གུ་དང་སྐྱོ་མ་
དོན་གཅིག སྐྱོ་མ་ནི་གཟར་བུ་གྱེན་དུ་བསྒྲེང་མི་ནུས་པའོ། །ཐུག་པ་ནི་གཟར་བུ་གྱེན་
དུ་བསྒྲེང་ནུས་པའོ། །ཟན་དྲོན་ནི་སོར་མོ་ལྔའི་རྗེས་དོད་ནུས་པའོ། ། ཞེས་གསུངས་པ་
ལྟར་རོ། །སྐྱོ་མ་ཕྲ་མ་ལ་འཇུག་པ་དཔེར་ན། སྐྱོ་མ་སྔ་བཙན་ཟེར་པ་བཞིན་ནོ། ། སྒྱུ་
རུམ་ནི་ཚོད་མ་སྟེ། རྒྱ་ཆེར་རོལ་པ་ལས། སྐྱུ་རུམ་དག་དང་བཤོས་གཙང་ཤིན་ཏུ་
ཚོགས་སྦྱར་དང་ཞེས་པ་ལྟ་བུའོ། །སྐྱུ་རུམ་མཁན་ནི་ཚོད་མ་གཡོས་མཁན། བཀུས་ཏེ་
བོར་བ་ནི་ཁུ་བ་བཏོན་པའི་སྙིགས་མ་སྟེ། འདུལ་བ་ལས། སྨན་བཀུས་ཏེ་བོར་བ་ཞེས་
པ་ལྟ་བུའོ། ། བཀོན་པ་ནི་འཁོན་དུ་བཟུང་བ་དང་ཁྲོ་བ་སྟེ། འཇུག་པ་ལས། དེ་ལ་
བཀོན་པས་བྱས་ཟིན་ལྡོག་གམ་ཅི། །ཞེས་པ་ལྟ་བུའོ། །ཀླུབས་པ་ནི་ཕུབ་པའམ་གྱོན་པའི་
མིང་སྟེ། དར་སྣ་ཚོགས་ཀྱི་ན་བཟའ་ཀླུབས་པ་ཞེས་པ་ལྟ་བུའོ། །བསྐྱོད་པ་ཡང་བ་ནི་
བཀྲེས་པའི་སྐྱོན་གྱིས་ཁམས་ཉམ་ཆུང་བར་མ་གྱུར་པའི་དོན་ནོ། །བཀྲེན་པ་ནི་དབུལ་པོ་
དང་མ་རབས། ཀླན་ཀ་ནི་སྙད་འཆོལ་བ། དཀུ་ནི་ལུས་ཀྱི་སྟ་ཟུར་ཏེ་དཔྱི་མགོ་ལ་
འཇུག་པ་དཔེར་ན། དྲིལ་བུ་དཀུར་བརྟེན་པ་ཞེས་པ་ལྟ་བུ་དང་། ཡང་ན་དྲི་མི་ཞིམ་
པ་ལའང་འཇུག་སྟེ། ཇི་ལྟར་མནམ་ན་རབ་དཀུ་ཞིང་། །ཞེས་པ་ལྟ་བུའོ། །མི་དཀུ་བའི་
189



དྲི་ནི་སྣ་མི་སུན་པའི་དྲིའོ། །སྐོན་པ་དང་སྐོན་བུ་ནི་སྣོད་དམ་གཟེབ་གཞི་ཅན། །སྐྲུན་པུ་
ནི་གཞོང་བ། སྐྱོ་བ་དང་སྐྱུ་ནི་ལྕགས་ཀྱུའི་མིང་ཡིན་པས་ཁྱོ་བཏང་ནི་ལྕགས་ཀྱུས་བཏབ་
པ། རྐེ་བ་ནི་ལུས་ཀྱི་པགས་པ་སྐེམས་ཤིང་རིད་པར་གྱུར་པའོ། །ཀུ་ས་ལི་དང་ཀུ་སུ་ལུ་
ནི་མཁས་པའམ་དགེ་བ་ཅན་ནམ་མ་བཅོས་པ་སོགས་ལ་འཇུག སྐྱ་སེང་སེར་པོ་ནི་གཟི་
མདངས་ཆུང་བའི་མིང་། བཀོལ་བ་ནི་ལོགས་སུ་བཀར་བ་སྟེ་བཀོལ་བའི་བར་ཆོད་དང་
ཕར་ཕྱིན་གྱི་ཟུར་བཀོལ་ཟེར་བ་ལྟ་བུའོ། །བསྐྱུངས་པ་དང་སྐྱུངས་ནི་སྦས་པའམ་ཆུང་
ངུར་བྱས་པའི་མིང་སྟེ། ཁེངས་སྐྱུངས་ཟེར་བ་ལྟ་བུའོ། །དཀར་ཆག་ནི་ཐོ་ཡིག ཀུན་
དཀྲི་ནི་ཉོན་མོངས། བསྐུངས་པ་ནི་སྦས་པའི་མིང་སྟེ་བསྐུངས་ཡིག་ཟེར་བ་ལྟ་བུའོ། །
བསྐྱིལ་བ་ནི་འཁྱིལ་བ་དང་སྐབས་འགར་འགག་པ་ལ་ཡང་འཇུག་གོ། ཀླད་ནི་གོང་དང་
སྟེང་གི་མིང་སྟེ་ཀླད་ཀྱི་དོན་དང་གཞུང་གི་དོན་ཟེར་བ་ལྟ་བུའོ། ། བཀོད་མ་ནི་ཆུ་མིག
དེ་ཡང་གྱེན་དུ་འཕྱུར་ཞིང་ཆུ་མི་ཟད་པར་འབྱིན་པ། སྐྱི་གཡའ་བ་ནི་འཇིགས་སུ་རུང་
བའམ་བག་ཁུམ་པའམ་སྤུ་ཟིང་བྱེད་པ། ཀྱེ་མ་དང་ཀྱེ་ཧུད་ན་མྱ་ངན་གྱི་ཚིག སྐྱོར་
འབྱིན་ནི་གྱ་གྱུ་ཅན་ནམ་གཡོ་སྒྱུ་ སྟེ། སྤྱོད་འཇུག་ལས། གལ་ཏེ་ སྐྱོར་འབྱིན་བསླུ་
སེམས་སམ། ཞེས་པ་ལྟ་བུའོ། །ཀུ་ཡངས་ནི་བག་ཡངས། སྐྱོ་བསང་ནི་ཀུ་རེ་ལ་ཡང་
འཇུག སྐྱི་བ་དང་བསྐྱི་བ་ནི་གཡར་བ། སྐྱེངས་ནི་འཚེར་བ་དང་བག་ཚ་བ་དང་ཞུམ་
པ་དང་ངོ་ཚུ་ལ་སྐབས་ཐོབ་ཀྱིས་འཇུག སྐྱ་བ་ནི་གྲུ་ཆུར་འཇུག་བྱེད་ཀྱི་ཤིང་གི་མིང་གྲ་
སྐྱ་ཡང་ཟེར། བཀའ་མཆིད་ནི་གླེང་མོ། སྒྲུས་པ་ནི་ཡལ་ག་གཅོད་པ་དང་འཆེག་པའི་
མིང་། ཡང་བསྐྲུ་བའམ་སྐྱེས་པ་ནི་གཞན་ལ་ཐབས་ཀྱིས་འབྲད་པ། དཀྱེལ་ཆེ་བ་ནི་
ཁོང་ཡངས་པ། ཀ་དམ་པ་ནི་ཆུ་སྐྱུར་ཡིན་ཞེས་བཤད་ཀྱང་དབྱངས་ཅན་དགྱེས་གླུར་
མཐིང་རིལ་དུ་བཤད། བསྐོབ་དང་སྐབས་སུ་ཆུད་པ་ནི་བྱ་དཀའ་བའི་གནས་སུ་ཆུད་
པའི་མིང་། སྐྱིན་ནི་དཔྱིད་ལ་འཇུག་གོམ་བརྟག སྐྱིན་ཐང་ནི་སེར་བའམ་ཡང་ན་
ཐན་པ། སྐྱིན་པ་འཇོལ་བ་ནི་སྐྱིན་པ་འཚབ་པའམ་གཡར་བ་སླར་འཇལ་བ། སྐྱིན་
གོར་ནི་སྲོག་ཆགས་ཁུང་ན་གནས་པ་དང་ད་བྱིད་ཡིན་ཞེས་བཤད་པ་ཡོད་ཀྱང་། ལས་
ཆོག་རྣམ་རྒྱལ་གསེར་མདོག་ལས། སུམ་ཡིན་པར་བཤད་དོ། །ཀླམ་ནི་སྦ་བ་མཐུག་པོ་
ཟེར་ཡང་སྐུད་རིས་མཁན་གྱིས་བཟོ་བའི་གོས་ཞིག་གོ སྐྱོས་པ་ནི་ཉམས་པ། རྐ་ནི་
190



ཆུའི་འོབས་ཉེ་ཆུ་རྐ་འཐེན་ཟེར་བ་ལྟ་བུའོ། །ཀ་ཤི་ཀའི་རས་ནི་གྲོང་ཁྱེར་གསལ་ལྡན་ནས་
བྱུང་བའི་རས། ། ཡང་ན་ཝཱ་ར་ཎ་སིར་བཏ པགས་པའི་རས་སོ། །ཀོ་ཏམ་པའི་རས་ནི་རས་
བལ་གྱི་རྒྱུ་དང་སྲིན་བལ་གྱི་སྤུན་བྱས་ནས་བཏགས་པའི་རས། སྐུད་པོ་ནི་ཆུང་མའི་མིང་
ཡིན་ཟེར་ཡང་ཁྱིམ་ཐབ་ཀྱི་ནུ་བོ་ལ་ཟེར་བར་ཉེ་སྡེའི་བྱུང་བ་ལས་བྱུང་ངོ༌། ། སྐྱེན་པ་ནི་
མྱུར་བ། རྐང་བ་ནི་བཞི་ཆའི་མིང༌། རྐང་གསུམ་ནི་དྲེའུ། སྐྲ་ཚོམ་ནི་སྐུའི་ཆ་ཤས་
ཅུང་ཟད་སྤྱི་གཙུག་ཏུ་བཅིངས་པ་འདི་ལ་ཐོར་ཚུགས་ཀྱང་ཟེར། སྐྲ་ཤད་ནི་སོ་མང་ལ་
ཡང་འཇུག ཀུ་བ་ཆུང་བ་ནི་བིལ་བ། ཀོས་ཐག་ནི་ཉམ་ཐག སྐོག་ནི་ཤིང་གི་ཤུན་
པ་ ལ་ ཡང་ འཇུག སྐུད་ པ་ ནི་ ཉུག་ པར་ བྱེད་ པ་ དང་ བསྐུས་ པ་ནི་ཉུགས་ ཟིན་ པ།
བསྐྱོན་པ་ནི་ཞོན་པ་ལ་ཡང་འཇུག བཀུམ་པ་དང་བཀྲོངས་པ་ནི་བསད་པའམ་ཤི་བ།
བཀུམ་པ་ནི་ཡུན་ཐུང་དུ་བཏང་བ་དང་གཅད་པ་དང་བཅད་པ་ལ་ཡང་འཇུག་སྟེ། ལུང་
གཞི་ལས། ཤིང་གཅིག་ལ་གཉིས་ཀྱིས་བཀུམ་དུ་རུང་ངམ་ཞེས་གསུངས་པ་ལྟ་བུའོ། །
སྐུགས་ནི་རྒྱལ་ཏེ་རྒྱལ་བཙུགས་པ་ལ་སྐུགས་སུ་བཙུགས་ཟེར་བ་ལྟ་བུའོ། ། སྐེ་ཚེ་ནི་ཡུངས་
ནག བསྐྱོས་པ་ནི་འཁྲུགས་ལོང་བྱེད་པ། སྐྱོར་བ་ནི་ལོགས་སུ་འཁྱོག་པའམ་ཀྱོག་པོ།
སྐྱོག་ནི་ལུས་སྒུར་བ་དང་གཟུར་བ་དང་བྱོལ་བ། སྐྱོགས་ནི་གཟེར་བུ་ལྟ་བུ་ཆུ་སྣོད་དང་
བྱ་མ་བུམ་ཟེར་བ་ཡང་མཆིས། ཡང་སྐྱོགས་ནི་ཐབས་ཚུལ་ལ་འཇུག་སྟེ། སྙན་ངག་མེ་
ལོང་ལས། སྣ་ཚོགས་སྐྱོགས་བརྒྱས་འཇིག་རྟེན་འགུགས། ། ཅེས་པ་ལྟ་བུའོ། ། སྐྱ་མི་ནི་
རྟ་པ་སྟེ། ཡིག་རྙིང་དུ་སྐྱ་སྤྱི་ཟེར། སྐྱོ་སྔོགས་ནི་སྔར་འཁོན་པ་བར་སྐྱབས་སུ་ཞི་བ་
སླར་སློང་བའོ། །ལྐོག་ན་མོ་ནི་ལྐོག་གྱུར། སྐྱེ་ཞིག་ནི་ཐོང་ཞིག མ་ཀླས་པ་ནི་མ་གུས་
པ་དང་མི་མོས་པ་དང་མི་བརྗེད་པ་སོགས་ལ་འཇུག རྐང་པ་ལ་གཟན་པ་ནི་རྐང་བ་ལ་
རྩུབ་པ། ཀོན་པའམ་རྐོན་བུ་ནི་བྱ་དང་རི་དྭགས་སོགས་འཛིན་པའི་རྒྱུ། འདི་ལ་སྐྱོན་
ཡང་ འཐད་ པ་འདྲ། ། སྐུག་ པ་ ནི་ མི་ ངན་ བཀབ་ པའི་ མིང་ དུ་ བཤད་ པ་ ཡང་ སྣང་།
བཀྱེད་པ་ནི་བསྐྱེད་པ་སྟེ་རྒྱ་བསྐྱེད་པའི་མིང་ངོ༌། ། བཀྱེ་བ་ནི་སྤྲོས་པ་སྟེ་འོད་ཟེར་བཀྱེ་
ཟེར་བ་ ལྟ་བུའོ། ། ཞོ་དཀྲོགས་པ་ནི་ཞོ་དཀྲུག་པ། གྲུགས་ པ་དང་དཀྲུགས་ནི་ཆག་་
དཀྲུམ་སྟེ་འབྲས་གས་ཆག་མེད་པ་མ་འ བྲས་མ་དཀྲུགས་པ་ཟེར་བ་ལྟར་རོ། །དཀྲུམ་པ་
དང་བཀུམས་ནི་ཕྱེ་མར་གསལ་བ། དཀྲི་བ་དང་བཀྲིས་པ་ནི་བྱ་བ་དང་བྱས་པའི་ཁྱད་
191



པར་ ཏེ། དོན་ ནི་ གཞན་ དུ་ ཁྲིད་ པ་ དང༌ དྲུངས་ པ་ སྟེ། མངོན་རྟོགས་ རྒྱུན་ ལས།
གཞན་གྱིས་བཀྲི་བར་མི་བཏུབ་དང་། ། ཞེས་པ་ལྟ་བུའོ། །དཀྲིག་ནི་གྲངས་ཀྱི་བྱེ་བྲག་སྟེ་
ཁྲག་དཀྲིག་ཟེར་བ་བཞིན། དཀྲིགས་ནི་གཏམས་ པ་དང་ཁེབས་ པའི་ མིང༌ སྟེ་སྤྲིན་
དཀྲིགས་ལྟ་བུའོ། ། དཀྲོལ་བ་དང་ཁྲོལ་བ་ནི་བྱ་བྱེད་ཙམ་སྟེ་རོལ་མོ་དཀྲོལ་བའི་མིང་།
དཀྱུས་ནི་མགྱོགས་པའམ་རྒྱུགས་པའི་མིང་སྟེ་རྟ་ལ་དཀྱུས་ས་བསྟན་ནས་རྒྱུགས་ཟེར་བ་
བཞིན་ནོ། །ཡང་དཀྱུས་མའི་དོན་ཟེར་བ་ལྟ་བུ་ནི་རྣལ་མའམ་གཞུང་གི་དོན་ནོ། །མི་
བཀུར་བ་ནི་ཁས་མི་ལེན་པ། བཀར་བཏགས་ནི་བཀས་ ཟིན་པའི་དོན་ཏེ་ ཐུགས་ལ་
བཏགས་པ་ལ་ཐུགས་ཀྱིས་ཟིན་ཟེར་བ་བཞིན་ནོ། །རྐྱེན་ནི་སྣོད་སྤྱད་དེ་ལྷ་ས་སྨོན་ལམ་གྱི་
མང་ཇ་འདྲེན་སྣོད་ལ་དངུལ་རྒྱུན་ཟངས་རྐྱེན་ཟེར་བ་ལྟ་བུའོ། ། ཀ་ཅ་ནི་དངོས་སྤྱོད།
ཀོ་སྐོ་ནི་མ་ནེ། ཀ་མེད་ནི་ཐབས་མེད། བཀྲོས་ནས་ནི་གདམས་པའི་དོན་ནོ། །
ཁད་ཀྱིས་ནི་དལ་བུས། འཁུམས་པ་ནི་ཐོས་པ་དང་ཤེས་པ་དང་གོ་བ་ལ་འཇུག་སྟེ།
ལེགས་བཤད་སྙིང་པོ་ཆུང་བ་ལས། འདི་ཉིད་ཀྱིས་ནི་ལེགས་པར་འཁུམས། ཞེས་པ་
ལྟ་བུའོ། །ཁུ་བོ་ནི་ཕའི་སྤུན་ཟླ། ཁམ་ཕོར་ནི་རྫ་ཕོར། ཁྲ་མ་ནི་སྐར་ཁུང་། ཡང་ཁྲ་
མ་ནི་ཞག་དྲུག་ཅུ་བའི་ཁྲེ། ཁྲེ་ལ་དྲི་ཡརྐུ་ཟེར་བ་ཡང་ཡོད། ཁྲུམ་ནི་སྙད་འདོགས་པ་
སྟེ། གཡོ་སྒྱུའི་བྱེ་བྲག་གོ། མཁྱིད་གང་ནི་མཐེ་བོང་བསྒྲེང་བཞིན་ པའི་མཐེའུ་ཆུང་
ནས་མཐེ་བོང་གི་རྩེའི་བར་གྱི་ཚད། འཁྱགས་ནི་གྲང་བ་དང་ཆུ་གོང་བུར་འགྲིལ་བའི་
མིང་། འཁྱོལ་བ་ནི་ལྡངས་པ་དང་སླེབས་པ་སྟེ་བསྙེན་པ་ཚད་དུ་འཁྱོལ་བ་ཟེར་བ་ལྟ་
བུའོ། །ཁུ་ཡུ་ནི་རྭ་མེད་པ་སྟེ་བ་ལང་ཁུ་ཡུ་ཟེར་བ་ལྟ་བུའོ། །འཁོས་ནི་ནུས་པ་དང་འདུན་
མ། མཁོས་སུ་འབབ་པ་ནི་ལོགས་སུ་བཞག་པ་དང་རང་གནས་སུ་འཇོག་པ། འཁྱུག་
ནི་མྱུར་བ་སྟེ་གློག་འཁྱུག་ཟེར་བ་ལྟ་བུའོ། །ཁ་ད་ཆད་ནི་ཁ་དང་མཉམ་པའོ། །ཁ་ཡར་ནི་
རྐྱང་པ་དང་རེ་རེ་བ། ཁྱུད་འཁོར་ལོ་ནི་ལོ་སྐོར་རམ་ལོ་རེ་བཞིན་ཞེས་པའི་དོན་ཏེ།
སྤྱོད་འཇུག་ལས། ཁྱུད་འཁོར་ལོས་ཀྱང་མཐོང་མི་འགྱུར། །ཞེས་པ་ལྟ་བུའོ། ། ཁྱབ་
གདལ་ནི་ཐམས་ཅད་ལ་ཁོད་སྙོམས་པར་ཁྱབ་པ། ཁ་གཟར་ནི་སྐྱོགས་ཆུང་ངམ་ཐུར་མ།
ཁོང་སྒྲིལ་ནི་ལྕགས་སྒྲོག ཁུང་བུ་དང་བུ་ག་ནི་རྣམ་གྲངས་སོ། ། ཁ་བད་ནི་པུ་ཤུ་དང་
མདའ་ཡབ་དང་ལན་ཀན་སོགས་ལ་འཇུག ཁྲི་མོན་ནི་བཙོན་ར། ཁྱི་ར་བ་ནི་རྔོན་པ།
192



ཁྱེའུ་ཁ་ནི་མྱུ་གུ། ཁྱེའུ་ཁ་མི་ཐོན་པ་ནི་སའི་འོག་ནས་འབྲུ་ལ་སོགས་པ་སྐྱེ་བར་རྩོམ་པ།
ཁྲེའུ་ཚེ་ནི་སྟན་ཐག་མ་ཁ་དོག་ཅན། ཁྲེས་པོ་ནི་བམ་པོའམ་ཁུར་བོ། ཁུར་ཙ་བ་ནི་
ཁུར་ཁུར་མཁན། ཁོ་ལ་དུ་ཕྱུང་བ་ནི་ཟུར་དུ་བཀར་བ། ཁོལ་བུ་ནི་ཐོར་བུ། ཁོ་ཐག་
ཆོད་པ་ནི་རེ་ཐག་ཆོད་པ། འཁྲི་ཤིང་ནི་ལྗོན་ཤིང༌། འཁྲིས་ན་ཡོད་པ་ནི་དྲུང་ན་ཡོད་
པ་སྟེ་སྐུ་འཁྲིས་སུ་བཅར་བ་ཞེས་པ་ལྟ་བུའོ། ། འཁྲུས་ནི་བྲོས་པ། ཁོ་ལག་ནི་ཞེང་སྟེ།
མངོན་རྟོགས་རྒྱན་ ལས། སྐུ་ ཡི་ ཁོ་ ལག་ ཡངས་ ཤིང་ བཟང་། ། ཞེས་ པ་ ལྟ་ བུའོ། །
འཁྱིགས་པ་ནི་བཅིངས་པ། ཁྱོགས་ནི་མི་ཆེན་སོགས་འདེགས་བྱེད་དེ། རྒྱུའི་སྐད་དུ་
ཀྱི་ཟེར་བ་དེ་ཡིན་ཞིང་དེ་ལ་ཟུང་ཁྱོགས་ནི་མི་གཉིས་ཀྱིས་འདེགས་པ་དང་ཁྱོགས་སྦྱིལ་ནི་
ཟུང་ཁྱོགས་གཡོགས་མེད་པའོ་ཞེས་རྣམ་འབྱེད་འགྲེལ་བ་ལས་བཤད་དོ། །རྗེའི་བསྟོད་པ་
ས་གསུམ་མ་ལས། ཁྱོད་ཀྱི་ལྷག་བསམ་ཁྱོགས་ལ་མ་བླངས་པའི། །ཞེས་པའི་ཁྱོགས་ནི་
འདེགས་བྱེད་ཀྱི་སྲང་མཐིལ་ལ་བྱའོ། །ཁྱེའུའམ་ཁྱེ་བོ་ནི་གྲི་གུག ཁ་ཏ་ནི་གཅེས་པར་
འཛིན་པ་སྟེ། སྤྱོད་འཇུག་ལས། ད་ལྟ་ཅིའི་ཕྱིར་ཁ་ཏ་བྱེད། །ཅེས་གསུངས་པ་ལྟར་
རོ། །ཁ་གཏག་པའམ་ཁ་བཏགས་པ་ནི་མཐུ་ཆུང་ངུར་བྱས་པའམ་བསད་པའི་མིང་དང་
ཤུལ་མེད་དུ་ཤི་བའི་མིང་ངོ་། །འཁོན་གཅུགས་ནི་མི་མཛའ་བ། འཁྱོངས་ནི་ཐུབ་པའི་
དོན་ཏེ་ཉིན་ཐུབ་ལ་ཉིན་འཁྱོངས་ཟེར་བ་ལྟ་བུའོ། ། མཁྱུད་ནི་སྦས་པ་སྟེ་ཆོས་ལ་དཔེ་
མཁྱུད་མི་བྱ་ཞེས་པ་ལྟ་བུ་དང་། མཁྱུད་སྤྱད་ནི་མན་ངག་ཕྲན་བུ་སྦས་ནས་འཆད་
པའོ། །ཁབ་ནི་ཁང་བ་སྟེ་རྒྱལ་པོའི་ཁབ་ཅེས་པ་ལྟ་བུའོ། །ཁས་འཆེས་ནི་ཁས་ལེན་ཏེ་དེ་
ལ་ཕྱོགས་སུ་བཟུང་བ་ཡང་ཟེར། ཁ་གསག་ནི་ངོ་དགའ། གསིལ་ཁྲོལ་ནི་རོལ་མོའི་བྱེ་
བྲག འཁོད་པ་ནི་འདུག་པ་སྟེ་གདན་སར་འཁོད་པ་ཞེས་པ་ལྟ་བུའོ། །ཁྲི་ལམ་ནི་ཤིང་
རྟ་བགྲོད་ནུས་པའི་ལམ། ཁག་ཁྱག་ནི་ཁག་ཁུར། ཁ་ཟེར་ནི་སྤྱོ་བའམ་མི་སྙན་པ་སྨྲ་བ་
དང་བཀྱོན་པ་དང་ཅོ་འདྲི་བའོ། །ཁ་མེད་ནི་ཐབས་མེད། འཁོར་གཏན་ནི་སྒོ་ཕྱི་ནང་
གཉིས་ཀ་ནས་ཕྱེ་བའི་ཐབས་སུ་སྒོ་གླེགས་ཀྱི་དཀྱིལ་དུ་གཏན་བུ་ཁྲུ་གང་ཙམ་བཏགས་ཤིང་
འཁོར་ལོ་བཞིན་དུ་བསྐོར་བའི་ཤིང་། ཁ་དུམ་པ་ནི་ཁ་འཆམ་པའམ་ཁ་མཐུན་པ་སྟེ་
གྲོས་མཐུན་པ། ཁུ་ཤ་ནི་ཤ་ཁུ་སྟེ། ལུང་རྣམ་འབྱེད་ལས། དེ་ལ་ཡང་སྦྲུལ་གྱི་ཕོ་ཤའི་
ཁུ་ཤ་བླུད་ནས་དེས་ཀྱང་འཐུངས་པས་དེའི་རླངས་པས་ལིང་ཏོག་རྒྱ་ཆེར་ཕྱིད་དོ་ཞེས་པ་
193



ལྟ་བུའོ། །འཁོབ་པ་ནི་ཁྱབ་པ་ལ་འཇུག་ཅིང་ངན་པ་ལ་ཡང་འཇུག་སྟེ་ཡུལ་མཐའ་འཁོབ་
ཅེས་པ་དང༌། འདུལ་བ་ལས། བལ་ནག་འབའ་ཞིག་གི་སྟན་གྱི་སྐབས་སུ་འཁོབ་བལ་
ཞེས་བྱུང་བ་ལྟ་བུའོ། །འཁོབ་བལ་ནི་རྐང་པ་དང་མགོ་དང་ལྟོ་བའི་བལ་ལོ། །འཁུ་བ་ནི་
སྙིང་རིང་བའི་དོན་ཏེ་འགྲན་པ་དང་འཚེ་བ་དང་ལྡོག་པ་དང་ཡིད་བརྟན་མི་རུང་བ་དང་
རྒོལ་བ་སོགས་ལ་འཇུག ཁྱོ་ཤུག་ནི་བཟའ་ཚོ་སྟེ་བཟའ་མི་ཡང་ཟེར། ཁུད་པ་ནི་སྐྱེས་
དང་རྫོངས་པ་ལ་འཇུག་ཅིང་ཁྱད་དུ་བྱས་པ་ནི་སྤྱི་ལ་དབང་བའི་དངོས་པོ་བདག་ཉིད་
གཅིག་པུས་བདག་གིར་བྱས་པའོ། །ཡང་ཁུད་པ་ནི་ཐུན་མོང་མ་ཡིན་པའི་ཁྱད་ཆོས་ལ་
ཡང་འཇུག་སྟེ། རིན་ཆེན་ཕྲེང་བ་ལས། ཆོས་ཀྱི་ཁུད་པ་ཡིན་ཤེས་བྱ། །ཞེས་པ་ལྟར་
རོ། །ཁྱེད་པ་ནི་ལྡངས་པའམ་སྙོམས་པའི་དོན་ཏེ། འདུལ་བ་ལས། ཁྱེད་པར་བྲིམས་
ཤིག་ཟེར་བ་ལྟ་བུའོ། ། ཁུལ་ཞོ་ནི་བུ་ཆུང་འཇོག་སྣོད། ཁྲི་གླིང་བ་ནི་སྟེང་ངོས་དྲ་བས་
སྦྲེལ་བར་བྱས་པའི་ཁྲིའོ། །ཁུ་གུ་ནི་ཨ་ཁུ། ཁས་རླབས་ནི་ཁ་བོ་ཆེ། ཁྱེའུ་སུ་ནི་བསོད་
སྙོམས་སུ་མི་གཏོགས་པའི་བཟའ་བཅའ་ཕྲན་བུ་སྒེར་དུ་བཅོས་པ་འདི་ལ་ཞལ་འཚུས་ཀྱང་
ཟེར། ཡང་ན་ནར་མར་ཟ་ཚོད་ལས་ལྷག་པར་ཟ་བ་ཡིན་པར་ཀུན་མཁྱེན་མཚོ་སྣ་བའི་
འདུལ་ཊཱིཀ་ལས་བཤད། ཁྲུས་ཆལ་ནི་འདག་ཆལ་རྒྱ་ནག་སྐད་དུ་ཡི་ཙི་ཟེར། ཁུ་ལེ་ནི་
ཟོལ་དང་སྲང་མཐིལ་ལ་ཡང་འཇུག ཁྲིག་ཆགས་ནི་བཀོད་པ་དང་གྲལ་རིམ་ལ་འཇུག་
པས་ཁྲིགས་ཆགས་སུ་བསྡེབས་པ་ནི་རིམ་པར་བསྒྲིགས་པ། འཁྲ་ ས་ནི་བློས་གཏད་
སའམ་བརྟེན་ས། འཁྲིས་ནི་བློས་མ་བཏང་བ། འཁྲིས་པ་ནི་ཞེན་པ། འཁྲིལ་བག་
ཆགས་པ་ནི་བག་དྲོ་བའམ་ཤིན་ཏུ་ལེགས་པ། འཁྲེན་ནི་འདོད་པ་དང་ཆགས་པ་སྟེ།
མངོན་རྟོགས་རྒྱན་ལས། འདྲིས་དང་ཁྱིམ་ལ་འཁྲེན་པ་དང༌། །ཞེས་པ་ལྟ་བུའོ། །ཁུག་
རྟ་ནི་ཆར་སྡོད་བྱེའུ་དང་ཁ་ལ་ཡུག་ཟེར་བ་ཡོད་ཀྱང་། འདུལ་བ་ལས། དབྱར་ཟླ་
གསུམ་དུ་ཚང་ན་ཀུམ་ཀུམ་གནས་པར་བཤད་པས་བརྟག འཁོས་ཆུང་བ་ནི་དགོས་པ་
ཆུང་བའམ་ཁ་ཐོབས་ཆུང་བ། འཁྲུན་ནི་ཆུར་ཞེས་པ་དང་དོན་འདྲ་ཞིང་། ཁྱུན་རིང་
དང་ཆུར་རིང་ནི་ དཀྱུས་རིང་། འཁྱོས་མ་ནི་སྐྱེས་སམ་འབུལ་བ་ དང་རྫོངས་ པ་ སྟེ།
ཚིག་གཏེར་ལས། ཕན་བྱེད་ངག་སྨྲ་འཁྱོས་མའི་ཚིག། ཅེས་པ་ལྟ་བུའོ། ། ཁྱོན་ནི་ཆུ་
ཞེང་དང་ཁོངས་དང་རྒྱུ་ཚད་དེ་ནམ་མཁའི་ཁྱོན་ཟེར་བ་ལྟར་རོ། ། ཁྲོམ་གྱི་རུ་ནི་ཁྲོམ་
194



ཚོགས། ཁྲོམ་གྱི་རུ་སྣ་ནི་གཡུལ་འགྱེད་པའི་མི་སྣ་སྟེ་སོག་སྐད་དུ་པཱ་ཐུར་ཟེར། ཁ་ཚོན་
ནི་ཁ་ཞེང་ལ་འཇུག་པས་ཁ་ཚོན་བཅད་པ་ནི་མཐའ་ཆོད་པའམ་མཐའ་དག་ཤེས་པའི་དོན་
ཡིན་གྱི་ཐེ་ཚོམ་མེད་པ་ཙམ་མ་ཡིན་ནོ། ། འཁྱོམ་ནི་བསྐྱོད་པ་དང་གཡོ་བའི་མིང༌། ཁ་
སྐྱེངས་ནི་ངོ་ཚ་བ། འཁྱོལ་བ་ནི་ཀྱལ་བ་སྟེ་ངག་འཁྱལ་ཟེར་བ་ལྟ་བུའོ། །ཁ་ལུང་བ་ནི་
འབྲོག་དགོན་པ་ན་གནས་པའོ། །ཁ་ཡ་བྱས་པ་ནི་ལབ་ཡ་བྱས་པ། ཁ་བྱ་ནི་ལོ་ རྒྱུས་
མཁན་གྱི་ངག་གིས་བྱས་པའི་གནའ་གཏམ། ཁ་རོག་ནི་མི་སྨྲ་བ། ཁ་ཚར་དང་ཕུན་
ཚར་ནི་རིམ་བཞིན་བཏགས་ཟིན་པའི་ཁ་ཚར་དང་། ཐགས་རྩོམ་དུས་ཀྱི་སྦུབས་ཀྱི་ཕུན་
ཚོར་ཏེ་མདོར་ན་མཇུག་ན་འཛར་བ་ཁ་ཚར་དང་འགོ་ན་འཛར་བ་ཕུན་ཚར་རོ། །ཁྲོད་ནི་
གསེབ་སྟེ། མཁས་པའི་ཁྲོད་ན་ཞེས་པ་ལྟ་བུའོ། ། སྔར་མཁོ་ནི་སྔར་བཞིན་ཞེས་པའོ། །
ཁྱིམ་སྦྱོང་ནི་བྱི་བ། ཁ་རྗེ་ནི་འཇིག་རྟེན་ལུགས་ཀྱི་ལེགས་པ་དང་དོན་གྲུབ་པའི་དོན་
ནོ། །
རྫོབ་ནི་སྦམ་རྫུ་བྱས་པ། དགོང་འདེབས་ནི་ཞིག་ས། གྱོ་མོ་ནི་རྫ་དུམ། གང་
བུ་ནི་སྙེ་མ་འམ་མེ་ཏོག་དང་འབྲས་བུ་ཚོགས་པ། གེ་སར་ནི་མེ་ཏོག་གི་ཟེ་བ་དང་ཟེའུ་
འབྲུ། བསྒོ་བ་རྣ་ལ་གཟོན་པ་ནི་ཤ་ཚ་བའི་སྒོ་ནས་བསླབ་བྱ་བྱས་པ་མི་ཉན་པ། སྒོ་
སྐྱེས་ནི་སྐྱོ་གཏན་ཏེ། གནམ་རྩེ་ལྡེངས་མ་ལས། སྒོ་སྐྱེས་ལ་ཆོས་གོས་མི་དྲུད་པར་དལ་
བུས་ ནང་དུ་འཇུག་ཅེས་ གསུངས་ པ་ལྟ་བུའོ། ། འདི་ ལ་ རྟ་བབས་ཟེར་བ་ཡང་འཇུག
གྲས་ནི་སྡེ་ཚན་ཏེ། རྣམ་འབྱེད་འགྲེལ་བ་ལས། ཆོས་བཤད་པའི་སྐབས་ཀྱི་ཉེས་བྱས་
འཆད་པ་ན་གྲས་མ་འཆད་ཅིག ཅེས་པ་ལྟ་བུའོ། ། གྲས་པ་ནི་ལན་ཀན། གྲུ་གུ་ནི་
སྐུད་ པའི་གོང་བུ། རྒྱན་པོ་ནི་རྩེད་མོ། མགོ་ ལྕོགས་ནི་མེ་ཏོག་་ གམ་ ཁ་ འབུས་ པ།
གད་མོ་དང་ག་ཞ་ནི་བཞད་གད། སྒྲོལ་བ་ནི་བསྐོལ་བའི་དོན་ཏེ། རབ་བྱུང་གི་གཞི་
ལས། བཅུད་ཐམས་ཅད་མར་དང་སྒྲོལ་ཅིག ཅེས་པ་ལྟ་བུའོ། །གྲུ་བཙས་ནི་ཆུ་ཀླུང་
བརྒལ་བའི་དཔྱའམ་མཉན་པའི་གླ། གློངས་ནི་བཏོན་ཅིང་འཚོལ་བ། འགབ་ནི་
གཤམ་མམ་དྲུང་དུ་ཞེས་པ་དང་འདྲ། གླ་དོས་ཤིག་ནི་གླ་རྔན་སྙོགས་ཤིག་ཅེས་པའོ། །
གླིངས་ནི་ཕྱིང་བ་ལ་འཇུག་གམ་བརྟག རྒོད་དང་འཛུམ་དང་གད་མོ་ནི་རིམ་པ་ལྟར་
གད་མོ་ཆེ་འབྲིང་ཆུང་གསུམ་གྱི་མིང་ངོ༌། །ག་ཆད་ནི་དོན་མེད་དུ་ཐང་ཆད་པ་སྟེ། སྤྱོད་
195



འཇུག་ལས། བྱིས་པ་རྣམས་ནི་ག་ཆད་དུ། ། ཞེས་པ་ལྟ་བུའོ། །གྲ་མ་གཟུགས་པ་ནི་ཚེར་
མ་ཅན་གྱི་ཤིང་བཙུགས་པ། གྲུ་ཆར་ནི་འཇམ་ཆར། གྲུམ་དང་གྲུག་དང་ཆག་གྲུམ་
གསུམ་དོན་འདྲ་བར་གས་ཆག་གི་མིང་། ག་པ་ནི་ཞུར། གླན་པ་ནི་གྲོགས་བྱེད་པ་ལ་
འཛུག་པའི་སྐབས་ཀྱང་ཡོད། གྲོ་ག་ནི་ལྟག་ཤུན་ནམ་ཤིང་གི་ཤུན་ལྤགས་ལ་གྲོ་བ་ཡང་
ཟེར། སྨྱོ་སྒྱེ་སྒྱེའུ་གསུམ་རིམ་པ་བཞིན་དུ་ཀོ་བའི་སྣོད་ཆེ་འབྲིང་ཆུང་གསུམ་གྱི་མིང་
ངོ་། ། གྲོས་འཆམ་པ་ནི་ གྲོས་མཐུན་པ། གུ་ནི་སྨོན་ ཚིག་ སྟེ་ གྱུར་ཅིག་གུ་ཟེར་བ་ལྟ་
བུའོ། །གོབ་ལོབ་ནི་ལེ་ལོ་བྱས་ཏེ་འོལ་སྤྱི་ཙམ་དུ་བཙལ་བའི་མིང་། ཡང་ན་གོབ་ལོབ་མ་
བྱས་པ་ནི་བོས་པས་མ་རྙེད་པའི་དོན་ནོ། །གོ་ལོབ་ནི་མྱུར་བ། གབ་ཙེ་ནི་ཟ་མ་ཏོག་སྟེ།
མདོ་སྡུད་པ་ལས། གབ་ཚེ་གང་དུ་སྩལ་བ་དེ་ནི་ཕྱག་བགྱི་འོས། ། ཞེས་པ་ལྟ་བུའོ། །
གནྡོ་ལ་ནི་དྲི་འཛིན་གྱི་སྐད་དེ་གཙུག་ལག་ཁང་གི་མིང་། སྒེ་གཤེར་ནི་སྒྲ་དང་བཅའ་སྒ་
ཡང་ཟེར། སྒེའུ་ནི་ཙོང་། རྒྱལ་མོ་ནི་མིག་འབྲས། གྲེ་ནི་མགྲིན་པའམ་ལྐོག་མ།
ག་ཤེད་ནི་གང་། གམ་ཡོ་དང་གམ་དང་གན་ནི་དྲུང་ངམ་ཉེ་འཁོར། གར་བུ་ནི་ཁོང་
སྟོང་མེད་པ་སྟེ་ལྕགས་ཀྱི་གོང་བུ་ལྟ་བུའོ། །གོར་བུ་ནི་གྲུ་བཞི་དང་ཁྲེའུ་སྟན། གོར་མ་ནི་
གསེག་མ་དང་རྡོ་སྟེ། ཕྲན་ཚེགས་ལས། རི་ཆུས་སྐོར་གྱི་གོར་མ་དང༌། ། ཞེས་པ་ལྟ་
བུའོ། །གོར་མ་ཆག་ནི་ཐེ་ཚོམ་མེད་པ། གོ་ར་ནི་བཙོན་ར། དགོན་དུང་ནི་ཆུ་མེད་པ།
བགམ་པ་ནི་ཉམས་སད་པ་འམ་ཚོད་བརྟག་པ། བསྐམ་པ་ནི་ཟབ་པ་སྟེ། སྨྲ་རྒྱུན་ལས།
བསྒམ་ཞིང་གྲིམས་པའི་སེམས་སུ་གྱིས། ། ཞེས་པ་ལྟར་རོ། །གོས་འཆག་ཏུ་བཅུག་པ་ནི་
ཐལ་མོ་རྡེབ་ཏུ་བཅུག་པ་སོགས་ གྲོས་བཅགས་ནི་བརྡུངས་པའི་གོས། འགེམས་པ་ནི་
འཇོམས་པ་སྟེ་ཀླད་པ་འགེམས་ཟེར་བ་ལྟ་བུའོ། ། གླལ་བ་ནི་ཁ་གདངས་ནས་རྣམ་པར་
བསྒྱིངས་པ། དེའི་ཕྱིར་ སེང་གེ་རྣམ་པར་བསྒྱིངས་པ་ནི་ སེང་ གི་ གླལ་བའམ་བརྗིད་
ཆགས་པའི་དོན གླེབས་ པ་ནི་མནན་པ་སྟེ་རྐང་པས་གླེབས་པ་ཟེར་བ་ལྟ་བུའོ། །
འགེད་པ་དང་འགྱེད་པ་ནི་བཀྲམ་པ་དང་གཏོང་བའི་དོན་ནོ། །འགྱེས་པ་ནི་འབྱེད་པ།
རྒྱུགས་ནི་ཁེངས་དྲེགས། བརྒྱུད་པའམ་བརྒྱུད་བཀག་ནི་ཁ་སྨྲས་དང་བརྩོན་པ་དང་
མཚང་འབྲུ་བ་དང་ཀུ་རེ་དང་འཐབ་པ་དང་སྤྱོ་བ་དང་སྨད་པ་སོགས་ལ་འཇུག གེལ་བ་
ནི་ཤིང་ སྡོང་ངམ་ཡལ་ག་སྟེ། ལྗོན་ཤིང་གེལ་བ་སོགས་ལྟ་བུའོ། ། གླགས་བལྟ་བ་ནི་
196



འཇུག་ པའི་ མཚམས་ དང་བུ་ ག་ ལ་ ཡང་ འཇུག་ སྟེ། བརྒྱད་ སྟོང་འགྲེལ་ ཆེན་ ལས།
གླགས་ཞེས་བྱ་བ་ནི་ཉེས་པ་དང་བུ་ག་ཞེས་བྱ་བའི་དོན་ནོ། ། ཞེས་གསུངས་པའི་ཕྱིར། །
བསྐྲུན་པ་ནི་འགྲན་པ་སྟེ། སྐབས་གསུམ་མ་ལས། དྲི་ཟའི་དབྱངས་ཀྱིས་བསྐྲུན་དུ་
མེད་ པའི་གསུང་། ། ཞེས་པ་ལྟ་བུའོ། །གྱིམ་ཤིང་ནི་རོལ་མོ། སྒེའུ་ཆུང་དང་སྒེའུ་ནི་
འཛག་སྣོད་ཀྱི་མིང་། དེ་ལ་སྐྱལ་ཆུང་ཡང་ཟེར། འགོང་བ་ནི་སྨད་པ་དང་སྐྲག་པ་སྟེ།
ལེགས་བཤད་སྙིང་པོ་ཆུང་བ་ལས། འདི་ལ་སུ་ཡིས་འགོང་བར་ནུས། །ཞེས་པ་ལྟ་་
བུའོ། །མི་འགོང་བ་ནི་མི་སྐྲག་པའམ་མི་ཞུམ་པ། འགོངས་པ་ནི་འདས་པའི་དོན་ནོ། །
སྒུ་དོ་ནི་རྫ་མའི་ཆུ་སྣོད་དེ་འབེམ་གྱི་མིང་། དགུང་ནི་གནམ་དང་མཚན་མོའམ་དགུང་
སྙིང་ཟེར་བ་ལྟ་བུ་ལོ་ལ་འཇུག་པའི་སྐབས་ཀྱང་ཡོད། འགྲོན་པོ་ནི་ཚོང་བ་སྟེ། སྤྱོད་
འཇུག་ལས། འགྲོན་པོ་དག་ནི་ཐམས་ཅད་ལ། །ཞེས་པ་ལྟ་བུའོ། །ག་གོན་ནི་ཞ་ཉེ་ནག་
པོ་སྟེ་ཉུང་མ་ལ་ཡང་འཇུག ཡང་ན་རྣམ་འགྲེལ་ཊཱིཀ་ཆེན་རིགས་ པའི་ རྒྱུ་མཚོ་ལས།
བག་གོན་ནི་ཤིང་ཏོག་འབྲས་བུ་ཆེན་པོ་སྨིན་པ་ན་རོ་སྐྱུར་ཞིང་ནང་ན་ཁུ་བ་མང་བ་འདུ་བའི་
ནད་ཕལ་ཆེ་བ་ལ་གནོད་པའོ་ཞེས་པ་ལྟར་རོ། ། གྱ་བ་ནི་ཉམས་པ་སྟེ། ལམ་རིམ་ཆེན་
མོར་བཞི་བརྒྱ་བའི་འགྲེལ་བ་དྲངས་པ་ལས། བགྲོ་བ་རྒྱུ་ཞིང་མགོན་མེད་པ། །ཞེས་པ་
ལྟ་བུའོ། །འགྲོ་བ་ནི་གཞུང་དོན་གཏན་ལ་འབེབས་པའི་གཏམ་གླེང་བ། བསྒྲེས་པ་ནི་ ་
སྟེང་འོག་བསྒྱུར་བ་དང་འགྲེ་བ་ནི་སྤེལ་བ་དང་གཡོ་བ་སྟེ་རིགས་འགྲེ་གྱིས་ཤིག་ཅེས་པ་ལྟ་
བུའོ། ། གླམ་ནི་སྣམ་བུ་སྤུ་ཅན་ནམ་སྣམ་བུ་མཐུག་པོ། གྱ་ཚོམ་ནི་ཆེད་དུ་མ་བསམ་པའི་
བློ་བུར་བ། སྒོ་འཕར་ནི་སྒོ་གླེགས། ཡང་སྒོ་དུང་གི་ཐེམ་པ་ཡང་ཟེར། སྒོ་གླེགས་ནི་
སྒོའི་བར་གྱི་ཤིང་ལེབ་སྟེ་སྒོའི་མེ་ལོང་ཡིན་ཞིང་དེ་ཡང་སྒོ་འཕར་ནི་བརྡའ་རྙིང་། སྒོ་
གླེགས་ནི་བརྡའ་གསར་རོ། ། སྒོ་འཁྱོར་ནི་ཁྱམས། འགྲོང་ནི་འདོམས་དང་རྨའི་སྒོ་སྟེ།
འདུལ་བ་ལས། བུད་མེད་ གཅིག་ འགྲོང་གདངས་ཏེ་འདུག་པ་དང་། ཞེས་པ་ ལྟ་
བུའོ། །བརྒྱ་ནི་སྨྲ་བ་སྟེ་བཀའ་བློན་ལྷན་བརྒྱུས་ཟེར་བ་ལྟ་བུའོ། །འགྲུས་ནི་བརྩོན་འགྲུས་
ཀྱི་མིང་ངོ་། །གོལ་ས་ནི་གཡང་སའམ་ལམ་ལོག་པ། སྒྲོག་རུས་ནི་ཕྲག་པ་དང་བྲང་གི་
བར་གྱི་རུས་པའོ། །འགྲང་བ་ནི་ཟས་ཀྱིས་ཚིམ་པ། འགྲེམས་པ་ནི་འབྱེད་པ། གྲོག་མོ་
ནི་ཆུའི་འོབས་དང་གཡང་ས། གླེང་བསླང་བ་ནི་གཏམ་གྱི་གཞི་སློང་པའམ་སྨྲར་གཞུག་
197



པའི་དོན་ཏེ། སྤྲིན་ཆེན་གྱི་མདོ་ལས། ཁྱོད་ནི་སྨྲ་བར་གཞུག་པའི་ཕྱིར། །གཏམ་གྱི་
གླེང་ནི་བདག་གིས་བསླང་། ། ཞེས་པ་ལྟ་བུའོ། །གོ་ཏ་མ་ནི་རིགས་མཆོག་ཏུ་གྱུར་པའི་
དོན་ནོ། ། གློ་བ་ལ་གཅགས་ པ་ནི་ཡིད་ལ་གཅགས་པའོ། ། གློ་བ་དགའ་ནི་ཡིད་ཚིམ་པ།
གློ་ན་ཡོད་པ་ནི་ཉེ་ལོགས་ན་ཡོད་པ། གློ་ནི་ཉེ་འཁོར་རམ་ཐན་སྐོར། གོ་རེ་ནི་རྫོགས་
པའི་མིང་ཟེར་ཀྱང་ཉེ་རེག་གམ། ཁྱིམ་ གྱི་གོ་རེ་ལོང་ནི་ཁྱིམ་གད་དར་བྱས་པའི་མིང་
ངོ༌། །གློ་སྐར་ནི་སྐར་ཁུང་། རྒྱལ་སྒོ་ནི་སྒོ་མོ་ཆེ། སྒང་ནི་གཟུགས་མོ། སྒྱུག་མོ་ནི་ཁྱོ་
དང་ཆུང་མའི་མ། གྱོས་པོ་ནི་ཁྱོ་དང་ཆུང་མའི་ཕ། སྤྲོ་བ་ནི་ཀོ་ལྤགས་ཀྱི་སྣོད་དམ་
རློག་པའི་ཕྱི་ཤུན། སྒལ་བ་ནི་ རྒྱབ། ག་ཤལ་ནི་བྲང་ནས་མཆན་འོག་ ཏུ་ཐད་ཀར་
འཆིང་བའི་མེ་ཏོག་ཕྲེང་བ། ལག་ཤ་ནི་རྒྱུན་དང་ངུར་སྨྲིག་གི་གོས་སོགས་ལ་འཇུག་གམ།
གུ་ཡ་ནི་གཅིན་སྙིགས། བརྒྱངས་དང་འགྱངས་ནི་འགོར་བ། སྒེའུ་ཆུང་ནི་མ་གྲགས་
པའི་ལམ། སྒེའུ་ཁུང་ནི་སྐར་ཁུང་། གྲུང་པོ་ནི་བློ་རྣོ་བ་དང་སྤྱང་བོ། ཡང་ན་སྨིན་
རུང་བ་སྟེ་ས་བོན་གྲུང་པོ་ཟེར་བ་ལྟ་བུའོ། །གྲུངས་དང་བགྲུངས་ནི་བྱེད་པ་དང་བྱས་པའི་
ཁྱད་པར་ཏེ་དྭངས་བྱེད་དང་དྭངས་པར་བྱས་པའོ། །འགལ་ཚབས་ཅན་ནི་ཉེས་པ་དང་
བཅས་པ། བསྒྲད་པ་དང་བགྲད་པ་ནི་གདངས་པ་སྟེ་མིག་གདངས་ལ་མིག་བགྲད་ཟེར་
བ་ལྟ་བུའོ༑ ། སྒྲུང་ནི་གནའ་དུས་ཀྱི་གཏམ་སྟེ་གེ་སེར་གྱི་སྒྲུང་ཟེར་བ་ལྟ་བུའོ། ། སྒྲེན་པ་
དང་སྒྲིན་པོ་ནི་མཁས་པའམོ་བརྩོན་པ་ཅན། བསྒྲིན་ནི་འགྲན་པ། བསྒྲིན་མི་ཕོད་པ་
ནི་འགྲན་མི་ནུས་པ། སྒྲོམ་ནི་སྒམ་དང་སྒྲོག་མ། རྒྱ་ཆང་དང་རྒྱ་ཅང་ནི་སྐེ་རགས་ལྷས་
མ་སྦྲུལ་གྱི་མགྲིན་པའི་རི་མོ་ལྟ་བུ་ཡོད་པ། སྒྱུ་ཐབས་ཀྱིས་རྐུ་བ་ནི་བྲིད་པའི་སྒོ་ནས་བརྐུ་
བ། གོ་འདུན་ནི་འདག་རྫས་ཏེ་དེ་ཡང་གླ་རྩི་དང་ཀུ་ཤ་དང་སྤོས་ལ་སོགས་པ་བཏེགས་
པའི་ཕྱེ་མའོ། །ཡང་གོ་འདུན་ནི་དག་ཡིག་མཁས་པའི་འབྱུང་གནས་ལས། ཚོགས་ཞིང་
འདུ་ང་དང་གང་མོས་ཞེས་པ་ལྟར་རམ། དག་ཡིག་ངག་སྒྲོན་ལས་ཀྱང་སྣ་ཚོགས་ཀྱི་མིང་
དུ་བཤད། ཡང་རིགས་མི་མཐུན་ པ་ མཐུད་པའི་མིང་ཟེར་བ་ ཡང་སྣང་། དགའ་་
འདུན་པ་ནི་སྐྱེས་བའམ་བུད་མེད་རྐྱང་པ་དགའ་སྤྲོ་ལ་ཚོགས་པའི་མིང་ངོ་། ། གྱོད་ལ་བཀྲི་
བ་ནི་ཆད་པས་བཅད་པ། སྒང་ནི་དཀྱིལ་དང་མཐོན་པོ་སྟེ་རིའི་སྒང་ཟེར་བ་ལྟ་བུའོ། །
གྱོལ་པོ་ནི་རྐང་པ་འཚལ་ཞིང་འགྲོ་བ། གྲུ་ཚུགས་ནི་ཆུའི་ཕར་འགྲམ་ནས་ཚུར་འགྲམ་དུ་
198



གྲུ་གཏོང་བའི་ལམ་དང་ས་ཕྱོགས། གྲང་ཤུམ་བྱེད་པ་ནི་སྐྱི་གཡའ་བ། གུད་ནི་གཞན་
ནམ་ཟུར་དུ་ཞེས་པའི་དོན་ཡིན་པས་གུད་དུ་མེད་པ་ནི་ལོགས་སུ་མེད་པ་དང་གཞན་དུ་
མེད་པའོ། ། རྒྱ་ཡིས་བཏབ་པ་ནི་ཐ་མི་དད་པའི་དོན་ཡིན་པས་རིགས་བདག་གིས་རྒྱས་
བཏབ་པ་ནི་རིགས་ཀྱི་བདག་པོ་དང་ངོ་བོ་གཅིག་ཏུ་སོང་བའི་དོན་ནོ། །གོ་འབྱེད་པ་ནི་གོ་
སྐབས་འབྱེད་པ། བསྒྲིལ་ཅིང་འཁོད་པ་ནི་སྡེ་ཞིང་གནས་པ། སྒྱིད་ལུག་ནི་སུས་ནུས་
ཞེས་ སེམས་ཞུམ་པ། རྒྱ་ཤུག་ནི་ཤུག་པའི་བྱེ་བྲག་ཡིན་པར་རྒྱལ་དབང་བདུན་པས་
གསུངས། སྒྲོན་ནི་སྨྲ་བ་ལ་ཡང་འཇུག་གམ། ཡང་ན་སྤྱན་འདྲེན་པའི་མིང་། སྒྲོན་
པ་ནི་བསྐོར་བ་སྟེ་ས་ཕག་གིས་སྒྲོན་པར་བྱེད་ཟེར་བ་ལྟ་བུའོ། ། སྒུ་དོ་ནི་བྲང་། འགྱུར་
བྱེད་ཀྱི་ལན་ཚྭ་ནི་དྲི་ང་ཞིང་འཁོལ་བའོ། །གལ་ནི་རྒྱའམ་རྙིའ་མ་རྙོང་། གལ་གཟུགས་
པ་ནི་རྒྱུ་དང་རྙིང་སོགས་བཙུགས་པ། གལ་གྱིས་ནི་ནན་གྱིས། འགྲོལ་བ་ནི་འགྲེལ་
པའི་མིང་། བརྒྱུངས་པ་ནི་འཁྲུ་བའི་ནད། གྲོན་ནི་ཆུད་ཟོས་དང་དོན་མེད་དུ་འགྲོ་སྒོ་
བྱེད་ པའི་མིང་ སྟེ་ སྣག་ཤོག་གི་ གྲོན་དུ་གྱུར་ཟེར་བ་ལྟ་བུའོ། ། གྲིམས་དང་ སྒྲིམ་དང་་་་
བསྒྲིམས་རྣམས་བརྩོན་བ་དང་རིག་པ་གཏད་པའི་མིང་། རྒྱུ་འགྲུལ་ནི་ལམ་འགྲོ་བ་དང་
ལམ་འགྲོན། དགྲ་ཟིན་ནམ་དགྲ་ཟུན་ནི་དགྲ་གཉེན་ཞེས་པ་སྟེ། ཆོས་ཡང་དག་པར་
སྡུད་ པ་ ལས། དེ་ བཞིན་ གཤེགས་ པ་ ནི་ དགྲ་ ཟིན་ལ་ ཐུགས་ སྙོམས་ པར་ འཇུག་ གོ།
ཞེས་པ་ལྟ་བུའོ། ། སྒྲེ་བྱིན་ནི་ཁྱེམ་ན་གནས་པ་ཁོ་ན་ཡིན་ལ་མགོ་བོ་འབའ་ཞིག་བྲེགས་ཞེས་
བྱ་བའི་ཐ་ཚིག་གོ། དགོངས་མལ་ནི་མཉེལ་གསོ་བའི་གནས། རྒྱ་ཕིབས་ནི་གསེར་ཐོག་
དགོང་ནི་ཉི་མ་བཞུད་པའི་དུས། མི་བསྒྲུངས་པ་ནི་མི་བསྲུན་པ། སྒྲོས་ནི་རྨ་ཤུལ་ལམ་
རྨ་རྗེས། གླེ་བའམ་གླས་ནི་སོག་ མ་དང་སྨྱུག་མ་སོགས་ལས་བཟོས་པའི་འབྲུ་ སོགས་
གཞལ་བའི་སྣོད། བརྒྱ་ལམ་ན་ཞེས་པ་ནི་ལན་འགའ་འམ་ནམ་ཞིག་དང་གལ་ཏེ་ཞེས་པ་
ཡིན་ལ། ཡང་ན་རྒྱལ་ཞེས་པ་ནི་དུས་ཚིགས་བཟུང་བ་དང་། བརྒྱ་ལམ་ན་ཞེས་པ་ནི་
ཉི་མ་བཟུང་བའོ། །སྒྲེན་མོ་ནི་པགཅེར་བུ། སྒྲེ་བོ་ནི་གཡོགས་མེད་པ་སྟེ་ས་རྗེན་ལ་ས་སྒྲེ་
བོ་ཟེར་བ་བཞིན་ནོ། །གོད་པའམ་འགོད་པ་ནི་ཟད་པའམ་གྲངས་ཉུང་དུ་སོང་བའི་དོན་
ཏེ་ཕྱུགས་ཀྱི་གོད་ཁ་ཟེར་བ་བཞིན་ནོ། །གོད་མ་ནི་ཟེགས་མ་དང་ལྷག་མ་སྟེ། འདུལ་བ་
མདོ་རྩ་ལས། སྟག་གི་གོད་མ་མི་ཟའོ། །ཞེས་པ་ལྟ་བུའོ། །བསྒོས་པ་ནི་སྦགས་པ་སྟེ།
199



གཏོང་བ་དྲི་ཡིས་ལེགས་བསྐོས་ཆུ། །ཞེས་པ་ལྟ་བུའོ། ། གྱི་ན་དང་གྱིན་འདའ་བ་ནི་དོན་
མེད་དང་དམན་པ་དང་རང་བཞིན་པ་ཞེས་པའི་དོན་ཏེ། སྤྱོད་འཇུག་ལས། བདག་
ནི་ ཁ་ ཟས་ ཀྱི་ནས་ཀྱང་། ཞེས་ པ་ ལྟ་བུའོ། ། གྱོང་གྲུགས་ དང་ མྱོང་ རལ་ ནི་ ས་ ཞིག
བགོམ་པ་ནི་གོམ་པས་བགྲོད་པའི་མིང་། {འགོ་མ་ནི་ཐོག་མ། བགྲུས་པ་ནི་གས་ཆག་
མེད་པའམ་གད་གཙང་བའི་དོན་ཏེ་འབྲས་བགྲུས་མ་ཟེར་བ་ལྟ་བུའོ། ། སྒོས་དང་སྒེར་ནི་
ཁྱད་པར་དུ་ཞེས་པའམ་ཐུན་མོང་མ་ཡིན་པའི་ཁྱད་ཆོས་ཀྱི་དོན། གྱ་ནོམ་ནི་ཕུན་སུམ་
ཚོགས་པའོ། །
ངད་ཡལ་དུས་ནི་དྲོད་ཡལ་དུས་སམ་ཤུགས་ཡལ་དུས། ངམ་གྲོག་ནི་འོབས་དང་
གཡང་ས། ངག་ཀྱལ་བ་དང་འཁྱལ་བ་གཉིས་ཀ་འདྲ་བར་དོན་མེད་ཀྱི་ཚིག་གི་མིང་།
ངང་བ་ནི་བྱ་དཀར་པོ་དང་ངུར་བ་ནི་བྱ་སེར་པོ་ལ་འཇུག ངལ་སྐྱེན་ནི་དུབ་པའི་ནད།
ངང་ཚུལ་ནི་མཚན་ཉིད། ངོ་ཏེ་ནི་ངོ་ཐོག ངོ་སོ་ལས་བྱུང་བ་ནི་ངོ་ཕྲད་དེ་སྦྱིན་པ་སྟེ་
བྱ་མོ་ལབ་དང་བྱ་དགའ་ཡང་ཟེར། ངོ་མི་ཆོད་པ་ནི་དོ་བཟློག་མི་ནུས་པ། ངོ་བྱའོ་ནི་
རག་ལས་པར་བྱ་བ། ངོགས་ནི་ཆུ་འགྲམ་དང་རབས་ལ་ལ་ཡང་འཇུག ངུར་སྨིག་ནི་
དམར་སེར་རམ་སྙིགས་བཅོས། སྙན་དངགས་ནི་བརྡའ་རྙིང་། སྙན་ངག་ནི་བརྡའ་
གསར་རོ། ། དངན་འཐེན་ནི་གཞན་གྱི་ནོར་ཁྱེར་ནས་ཕྱིས་མི་སྟེར་བའམ་གླ་རིན་དང་
གཡར་བ་བརྗེད་དུ་སྒུག་པ། དངར་ནི་གྲུལ་ལམ་ཕྲེང་བ། དངར་ཁ་བྱས་པ་ནི་གྲལ་
བསྒྲིགས་པ། དངངས་སྐྲག་དང་སྔངས་སྐྲག་གཉི་ག་འཇིགས་སྐྲག་གི་མིང༌། མངག་
གཞུག་ནི་གཡོག་པོ་སྟེ་ལྐོག་གི་ལས་ལ་བསྐོ་བ། མངའ་རིས་ནི་ཡུལ་འཁོར། མངོན་
མཚན་ཅན་ནི་ཟོང་ཟོག་བརྗེ་བའི་རྫས་ ཏེ་ གསེར་དངུལ་ གྱི་དོང་ཙེ་ལྟ་བུའོ། ། མངན་་
བགྲང་ནི་སྐྱོན་ཆེ་རིམ་ནས་བརྗོད་པ། མངན་ནི་མཐུ། ཇོ་མི་ཐོགས་པ་ནི་མི་ཐུབ་པ།
རྔ་ཤོན་ནི་རྔ་ཁུར་ནས་བྲོ་གར་རྡུང་བ། ཇོ་བྲན་ནི་བ་ལང་གཞོན་ནུ་ལ་ཡང་འཇུག རྔ་
མོ་ནི་འོ་མ་ཡིན་པར་སྨྲ་རྒྱུན་ལས་བཤད། ཁ་ཅིག་གིས་སེམས་ཅན་རྔ་མོང་ཡིན་ཟེར་
བས་དེ་གཉིས་ཀ་ལ་འཇུག་ རྟེན་ཅན་ནི་བརྙས་ཐབས་ཀྱིས་ཡང་ཡང་བཞད་གད་ཀྱི་
གནས་སུ་བྱེད་པའོ། །རྫུ་མ་ནི་མིག་གི་དྲི་མ། རྡུལ་གཟན་གྱི་ཐེབས་དང་གཤམ་ཐབས་
ཀྱི་ཐེབས་ནི་རྡུལ་གཟན་ གྱི་གཟན་དང་གཤམ་ ཐབས་ཀྱི་གཟན་ཏེ་དེའི་ཚབ་ཏུ་རུང་་་
200



བའོ། །རྔོན་དང་བརྔན་ནི་མཆོད་པ་དང༌། ལག་གི་གླ་ལ་ཡང་འཇུག་སྟེ། མདོ་སྡུད་
པ་ལས། ཇི་སྲིད་མིག་མ་བྲིས་པར་ལྡན་པ་མི་ཐོབ་བཞིན། །ཞེས་པ་ལྟ་བུའོ། །རྔམས་ནི་
མཐུག་པོའི་ མིང་ཡིན་ཞིང་། ཇོམས་མཐོ་ནི་ ཕོན་ཆེ་བའམ་ གཏོས་ཆེ་བ། རྔམ་ནི་
བརྗིད་པ་དང་འཇིགས་སུ་རུང་བ་དང་ཤིན་ཏུ་བྲེལ་བ། རྔབ་དང་བརྔབ་ནི་ཟས་ལ་ཧམ་
པ་ཆེ་བའི་མིང་། བརྗོད་པ་ནི་འདྲིད་པའམ་བྲིད་པ། བརྔ་བ་ནི་འབལ་བ་དང་བྲེག་
པའི་མིང་སྟེ་བཙས་མ་བརྔས་ཟེར་བ་ལྟ་བུའོ། །ལྔ་བ་ནི་འཆི་བ་སྟེ་འཆི་དུས་ལ་ལྔ་བའི་
དུས་ཟེར་བ་ལྟ་བུའོ། །དེ་བཞིན་དུ་ལྔ་བའི་ལམ་ནི་འཆི་བའི་ལམ་མོ། ། སྔ་མ་ནི་དབུགས་
རྒོད། སྔོ་བསངས་ནི་ནག་པོ་དང་མཚན་མོ། སྡུན་ནི་མདུན་ནམ་སྔོན། སྔ་མཁོ་
བཞིན་ནི་སྔ་མ་བཞིན་དུ་གནས་པའི་དོན་ནོ། ། སྔགས་ ཏེ་བསུ་ བ་ནི་ཆེད་དུ་བསྔོ་བ།
བསྔོ་བ་ནི་བསྒྱུར་པའི་དོན་ཅན་ཏེ་སྦྱིན་པའི་འབྲས་བུ་ལ་ལོངས་སྤྱོད་སྨིན་རྒྱུ་དེ་བསྐོ་བས་
བསྒྱུར་ནས་ཚེ་རིང་བར་བྱེད་པ་ལྟ་བུའོ། །
ཅེ་རེ་བལྟ་བ་ནི་གཞན་དུ་མ་གཡེང་བར་ལྟ་བའི་དོན། གཅུན་དང་བཙུན་དང་
ཆུན་ནི་དབང་དུ་བསྒྱུར་བ་དང་གོམས་པ་སོགས་ལ་འཇུག བཅིབས་པ་དང་ཆིབས་པ་
ནི་ཞོན་པ། གཅམ་བུ་ནི་བཅོས་མའམ་རྫུན་ཀྱིས་ ངོ་བསྟོད་དང་ངོ་དགའ་བྱས་ པ།
གཅོམ་ནི་སྨྲ་བ་དང་ཁེངས་དྲེགས་དང་གཟི་བརྗིད་ལ་འཇུག་པས། གཅོམ་སྐྱུངས་ནི་
འཇིགས་ནས་སྐད་ཆུང་ངུས་སྨྲ་བའི་དོན་ཏེ། སྤྱོད་འཇུག་ལས། རྟག་ཏུ་གཅོམ་སྐྱུངས་
དགའ་བར་བྱ། ། ཞེས་བྱུང་བ་ལྟ་བུའོ། །ཡང་ན་ངོ་དགའ་འམ་ཁེངས་དྲེགས་ ཚུང་བ།
གཅམ་ བསགུ་ ནི་ ཁ་ གསག སྤྱི་ཅེར་ནི་ སྐྲ་མེད་ པ། གཅེན་ནི་སྔོན་ སྐྱེས་ཏེ་ ཕུ་ བོ།
གཅུང་ནི་རྗེས་སྐྱེས་ཏེ་ནུ་བོ། གཅི་བ་ནི་གཅིན། གཅིན་སྲི་ནི་དྲི་ཆུ་འགག་པ། ལྕེ་
རྟེན་ནི་སྙད་འདོགས་པའམ་སྒྱུ་ཐབས་ཀྱིས་བརྫུས་ པ། ཅོ་འདྲི་ནི་མཐོ་འཚམས་པ།
ལྕག་ཕོད་ནི་སྐེད་རགས་སྲད་པུ་ཟུར་བཞི་པ་ཅན་ལྷས་མ་སྦོམ་པོ། །ལྕག་གུ་ནི་སྐེད་རགས་
ཕྲ་མོ། ཆོས་གོས་བཅགས་ཤིང་རབ་ཏུ་བཅགས་པ་ནི་བརྡུངས་ཤིང་རབ་ཏུ་བརྡུངས་པ།
ཅོག་ནི་མཐའ་དག་སྟེ་ཡིན་ནོ་ཅོག་ཟེར་བ་ལྟ་བུའོ། །གཅལ་ནི་ཕྱེ་མ་དང་ཐལ་བ་ལ་ཡང་
འཇུག་སྟེ་ཆུ་ཚགས་སུ་གཅལ་གཞུག་པར་བྱའོ། །ཞེས་པ་ལྟ་བུའོ། །བཅིལ་བ་ནི་གཞིལ་བ་
སྟེ་བཅོམ་པ་དང་འཕྲོ་ཆད་པའི་དོན་ནོ། །ཡིད་ལ་གཅགས་པ་ནི་ཡིད་ལ་འཆང་བ་དང་
201



ཡིད་ལ་བརྣག་པ། མངོན་བརྗོད་མཁས་པའི་རྣ་རྒྱན་དུ། རྗེས་སུ་གཅགས་པ་རྗེས་སུ་
འགྱོད་པའི་མིང་དུ་བཤད། གཅུགས་ནི་ཕྲ་མ་ཟེར་བ་ཡོད་ཀྱང་ཡིད་གཅུགས་ནི་མཛའ་
བ་དང་ མཉེས་གཤིན་པའི་མིང་། གཅུགས་མེད་པ་ནི་འཁོན་མེད་པ། གཅུ་དང་
འཆུས་དང་གཅུ་བོ་ནི་ཀྱོག་པོ་དང་འཁྱོག་པོ་དང་དྲང་པོ་མིན་པའི་དོན། བཅབས་པ་ནི་
སྦོས་པ་དང་གསང་བ། བཅར་བ་ནི་དམ་པོར་བཤིབས་པའམ་བཏོན་པ་དང་བཅོམ་པ་
ལ་ཡང་འཇུག བཅད་པ་ནི་བཀག་པ་ལ་ཡང་འཇུག་སྟེ། མཛོད་ལས། སངས་རྒྱས་
ཀྱིས་ནི་བཅད་པ་ཡང་། །ཞེས་པ་ལྟར་རོ། ། གཅན་ནི་ལམ་ བསྲུང་བའི་རྒྱ་སྒོ་ལྟ་བུ
གཅན་རིམ་པ་ལྔ་དྲལ་ཏེ་ཞེས་པ་ལྟ་བུའོ། །ལྕོག་ཙེ་དང་ཙེག་ཙེ་ནི་སྟེགས། ཅི་ནར་ནི་
ཅིས་ཀྱང་། བཅེར་བ་ནི་སྤུངས་པ། ལྕང་ལོ་ནི་སྐྲ་སིལ་བུ་རིང་པོ། ཅེ་སྤྱང་ནི་སྤྱང་
ཁུ་དང་རིགས་གཅིག་པའི་གཅན་གཟན་ནོ། ། ཅོ་དོ་ནི་རྩེ་མོའམ་སྐྲ། བཅའ་བ་དང་
བཙས་པ་ནི་གཤོམ་པ་དང་བཤམས་པ། བཙུམ་པ་ནི་བསྡུས་པ་སྟེ་བཅུམ་པའི་ལྟ་བ་ཟེར་
བ་ལྟ་བུའོ༑ ། ཅུར་ནིས་དང་ཏྲེས་སམ་ནི་སྨན་ཞིབ་རྡུང་བྱས་པའི་ཕྱེ་མའི་མིང་དུ་གསོ་
དཔྱད་ལས་བྱུང་། གཅེའུ་སྨན་ནི་བཤང་ལམ་ནས་གཏོང་བའི་སྨན་ཞིག་གི་མིང་ཞེས་སྨྲ་
རྒྱན་ལས་བཤད། ཡང་ཕྲན་ཚེགས་འགྲེལ་བར་གཅེའུ་ནི་ལྕགས་ལས་བྱས་པ་དུ་བ་རྔུབ་
པའི་ཐབས་སུ་གྱུར་པ་ཞེས་བཤད་པས་དོན་ལ་སྦུ་གུ་ཡིན། ལྕམ་དྲལ་ནི་མིང་སྲིང་ཡིན་
ནམ་བརྟག ཅ་ཅོ་ནི་འབྲེལ་མེད་སྨྲ་བ། ཅ་ཅོ་མི་མངའ་བ་ནི་ཆལ་ཆོལ་མེད་པ་དང་ཅ་
ཅོ་མི་སྨྲ་བ་དང་དོན་ མི་གཅིག་གོ། གཅུད་ལ་བོར་བ་ནི་གནད་ལ་བོར་བ་ཡིན་ནམ།
ཅ་འབྱིད་ནི་གཅིག་ལ་ལྟོས་ནས་ཅིག་ཤོས་སྤོང་བའམ་བསུབ་པར་བྱ་བའི་དོན། ཅ་ནེ་ནི་
ཕོར་བ། ཅི་གར་ནི་ཇི་ལྟར། ཅི་ག་ནི་དེ་སྐད། ཅི་བགྱི་བ་ནི་བྲན་གཡོག གཅེར་
བུ་ནི་སྒྲེན་མོ། ཅི་ཞིག་ལྟར་ནི་བསྒྲུབ་དཀའ་བ་འབད་རྩོལ་མེད་པར་སྒྲུབ་པ། ལྕོགས་
ནི་ནུས་པ་དང་ཕོད་པ། མི་ལྕོགས་པ་ནི་མི་ཕོད་པ། ལྕིབས་ནི་ཉ་ལྕིབས་དང་ལག་
ལྕིབས་ཟེར་བ་ལྟ་བུ་ཤུན་ལྤགས་དང་ཤུབས་ལ་འཇུག་ཅིང་། ཚིག་འབྲུ་ལྕིབས་པ་ནི་ཚིག་
འབྲུ་ནོན་པའི་མིང་། མ་ལྕིགས་པ་ནི་མ་ཐེག་པའམ་མ་ཆུད་པ། ཅོལ་ཆུང་ནི་འཁོས་
ཆུང་ངམ་དོན་མེད། ལྕོང་ནི་དམའ་ཤོས་ཏེ་དག་ཡིག་མང་པོར་འདི་ཡོད་ཅིང་། ངག་
སྒྲོན་ དུ་ གཅོང་ རོང་ བཞེད་ པ་ བཞིན། ཐུབ་ པའི་ བསྟོད་ པ་ སྐབས་ གསུམ་ མ་ ལས།
202



བདག་འཛིན་གཅོང་རོང་ཟབ་མོའི་སྦུབས་སུ་ལྷུང་། །ཞེས་གསུངས་སོ། །ཅ་རེ་ནི་རྟག་ཏུ།
གཅུ་གལ་ནི་རྩེ་གཉིས་མེད་པར་མཐའ་གཅིག་ཏུ་ཞེས་པའི་དོན་ནོ། །
མཆིས་བྲང་ནི་ཆུང་མ། ཆེ་མས་ནི་འཕྲིན་ཏེ་ཁ་ཆེམས་ཟེར་བ་ལྟ་བུའོ། །ཆན་པ་
ནི་ཁྱེ་བོ་དང་གྲི་གུག མཆིག་ནི་མས་གཏུན་མཆིག་གུ་ནི་ཡས་གཏུན་ཏེ། ཕྲན་ཚེགས་
ལས། དེས་སྨན་བཏགས་པའི་མཆིག་གུ་དགོས་ནས་དེ་ཁྱིམ་བདག་གཅིག་གི་དྲུང་དུ་
སོང་སྟེ་མཆིག་བརྙེས་པ་དང་དེས་དེ་ལ་མཆིག་མཆིག་གུ་དང་བཅས་ཏེ་སྦྱིན་ནོ་ཞེས་པ་ལྟ་
བུའོ། །ཆབ་འཚལ་དང་ཆབ་མི་འཚལ་ནི་ཆུད་ཟོས་དང་ཆུད་མི་ཟ་བའི་མིང༌། འཆོས་
པ་ནི་ཐོས་པ་སྟེ་ཁྱིས་འཆོས་ཟེར་བ་ལྟར་རོ། །འཆབ་པ་ནི་གསང་བའམ་སྦེད་པ། ཚུབ་
པ་ནི་རྟོགས་པ་སྟེ་བྱང་ཆུབ་ཟེར་བ་ལྟ་བུའོ། །མཆིལ་བ་ནི་ལྕགས་ཀྱུ། མཆིལ་མ་ནི་ཁ་
ཟས། མཆི་མ་དཀུ་བ་ནི་མཆི་མ་གཏོང་བ། འཆེག་པ་ནི་དྲལ་བ་དང་གཤུག་པ་དང་
འཇིག་པ་སྟེ་སོག་ལེས་འཆེག་པར་བྱེད་ཅེས་པ་ལྟ་བུའོ། །ཆགས་རྒྱུ་ནི་བུ་ལོན་བདའ་བའི་
དཔང་རྒྱུ། ཆུ་ལོན་ནི་ཆུ་བཟློག་པའི་ཐབས་ཡིན་པས་རགས་སམ་ཟམ་པ་ལ་ཡང་འཇུག་
སྟེ། དྲི་མེད་བཤེས་གཉེན་གྱིས་མཛད་པའི་སོ་ཐར་འགྲེལ་ཆེན་ལས། ཆུ་ལོན་ཟམ་པ་
ཞེས་བྱ་བ་ནི་ཆུ་ཡང་འགོག་ལ་རྒྱུ་བའི་ཟམ་པར་ཡང་འགྱུར་བ་སྟེ་ཞེས་བཤད་དོ། །མཆོར་
ནི་རྒྱན་དང་མཛེས་ཆོས། མཆིང་ནི་དཀྱིལ་ལམ་གཏིང་ཟབ་པ་འཇིང་ཡང་ཟེར། རྒྱ་
མཚོའི་མཆིང་ངམ་འཇིང་ཞེས་པ་ལྟ་བུའོ། ། ཆབ་ནི་ཆུ། འཆུམས་པ་དང་ཆུམས་པ་ནི་
དུངས་པའམ་ཆགས་པའམ་འདོད་པ་དང་སེར་སྣ་སྟེ་ཕལ་ཆེར་མ་འོངས་པའི་ལོངས་སྤྱོད་
ཐོབ་པར་འདོད་པའོ། །ཡང་མི་འཆུམ་པ་ནི་དབང་དུ་མ་འདུ་བའི་དོན། ཆེ་གེ་མོ་ནི་
གང་ཟག་སྤྱི། མཆོག་མ་ནི་རྩེ་མོ། མཆོད་པར་བྱེད་པ་ནི་ཕྱག་དང་ཐལ་མོ་སྦྱར་ནས་
བསྟོད་པ་སོགས་བྱེད་པ་སྟེ། བརྒྱད་སྟོང་བ་ལས། མཆོད་པར་བྱེད་ཅེས་པ་ལྟ་བུའོ། །
ཚེ་རིགས་ནི་རིགས་མཐོན་པོ། ཚེ་རིགས་བཙུན་པ་ནི་རྒྱལ་རིགས་དང་བྲམ་ཟེའི་རིགས།
ཆོ་འབྲང་ནི་ཞང་པོ། ཆེ་ལོང་ནི་བྱེ་བྲག་རྒྱས་པར་མ་ཕྱེ་བ་སྟེ་ཕྱོགས་ཙམ་ཞེས་པའི་དོན།
ཆ་སྟ་ནི་ཚེར་གཟུང་སྟེ། རིན་ཆེན་ཕྲེང་བ་ལས། ཚེར་མ་དབྱུང་བའི་ཆ་སྟ་དང་ཞེས་པ་
ལྟར་རོ། །ཆ་ལག་ནི་ཡན་ལག ཆོམ་དུ་ནི་གཏན་དུ། ཆམ་ལ་ཕོབས་དང་ཆམས་ཀྱིས་
བརྡལ་བ་ནི་ཁེངས་དྲེགས་བཙན་པའི་གནས་ནས་དམའ་སར་འབེབས་པའོ། ། མཆོད་
203



རྟེན་གནས་ནི་མཆེད་སྦྱིན་གནས། ཆུ་བེན་ནི་ཆུ་བུམ། ཆུ་མཐོངས་ནི་གནམ། ཆུ་
བྲོག་ནི་ཆུ་ལ་ཕྱེ་བཏབ་པའི་བཏུང་བ་འདི་ལ་ཆུ་སྒྲོག་དང་ གྲོག་ཅེས་བྲིས་པ་ཡང་སྣང་།
ཆོ་ངེ་ནི་འོ་དོད་འབོད་བཞིན་དུ་ངུ་བ། ཆུ་བ་ནི་ཡུ་བ་སྟེ་པདྨའི་ཆུ་བ་ཟེར་བ་ལྟ་བུའོ། །
ཡང་ཆུ་བ་ནི་རྒྱུས་པ་ལ་ཡང་འཇུག ཆོལ་ཟངས་ནི་རྐང་པ་བཀྲུས་པའི་སྣོད་དམ་གཅིན་
སྣོད། དེ་ཡང་རྒྱུ་ས་ལས་བྱས་ཤིང་དབྱིབས་རུས་སྦལ་འདྲ་བ་གླང་པོ་ཆེའི་རྨིག་མཐིལ་ལྟ་
བུའི་ཞབས་ཅན་ཞིག་གོ། ཆུ་དོང་ནི་ཆུ་ངོགས། འཆེལ་བ་ནི་འབྱམས་པ་སྟེ་དགའ་བ་
དང་ཞེན་ཆགས་ལ་ཡང་ འཇུག་ ཚུ་ དྲེག་ནི་ཆུ་ནང་གི་ རྡོ་ ལ་ འབྱར་ རྩི་ ལྟར་ ཆགས་་་
པའོ། ། ཆ་གར་བཏབ་ པ་ནི་ གོས་ཟེགས་ པའི་ མཐའ་ སོར་དོ་ ཙམ་གྱིས་གླན་ པའི་མིང་།
མཆོད་རྟེན་བྱི་བོ་ ནི་ མཆོད་རྟེན་ གདུགས་མེད་ པ། མཆད་པ་ནི་རོ་ སྒམ་ དང་དུར།
འཚུགས་པར་བྱེད་པ་ནི་ཁ་མཆུ་སྣུམ་ པར་བྱེད་པ། ཆིངས་ནི་མི་མཐུན་པ་བསྡུམ་པ།
ཡང་ཆིངས་ནི་སྤྱི་སྟེ་སྔགས་ཀྱི་ཆིངས་ཟེར་བ་ལྟ་བུའོ། ། ཆར་རྒྱུན་ཟིམ་བུ་ནི་འཛམ་ཆར།
ཁས་འཆེས་པ་དང་ཞལ་གྱིས་འཆེས་པ་ནི་ཁས་ལེན་པའི་ཞེ་ཚིག ཆུད་འཛའ་བ་ནི་ཆུད་
ཟ་བ། འཆམ་པ་ནི་མཐུན་པ་སྟེ་ཁ་མཐུན་པ་ལ་ཁ་འཆམ་པ་ཟེར་བ་ལྟ་བུའོ། །ཆུ་སོ་ནི་
ལྟེ་བའི་འོག ཆབས་ཅིག་ནི་ལྷན་ཅིག ཆག་བཞག་ནི་ངེས་པ་ཅན་ནམ་དཔེར་མཚོན་
པ། ཆུར་ནི་དཀྱུས་སུ་རིང་བ། ཆུ་ནི་སྲིད་ལ་ཡང་འཇུག་སྟེ། བསྟོད་སྤྲིན་རྒྱ་མཚོ་
ལས། མྱ་གྲོའི་ལྗོན་པ་ལྟར་རྒྱས་ཆུ་ཞེང་གབ། །ཅེས་པ་ལྟ་བུའོ། །འཆུ་བ་ནི་འཕྲོག་པའི་
དོན་ཡིན་པས་དུས་ཀྱིས་འཚུ་བ་དང་དབང་གིས་འཆུ་བ་ནི་དུས་ཀྱིས་འཕྲོག་དང་དབང་
གིས་འཕྲོག་ཅེས་པའི་དོན་ནོ། །འཆུམས་པ་ནི་དུངས་པ། འཆོར་བ་ནི་བཟུང་བའི་དོན་
ལ་ཡང་འཇུག་སྟེ། རི་བོང་རྒྱུས་འཆོར་བ་ཟེར་བ་ལྟ་བུའོ། །ཆོམ་པོ་ནི་རྐུན་མ། ཆལ་
མར་ནི་བཀྲམ་པ། ཆེད་འགའ་ནི་རེས་འགའ། ཆག་ཚང་ཀུ་བ་ནི་ཀ་བེད། ཆག་ཚེ་
ནི་ཚྭ་སྡོར་མེད་པའི་ཐུག་པ་སླ་མོ། ཆོ་ལོ་འགྱེད་པ་དང་འདོར་བ་ནི་ཤོ་འདོར་བ་སྟེ་ཤོ་རྩེ་
བའོ། །མཆིལ་ལྷམ་ནི་རྐང་པའི་མཐིལ་ཙམ་གཡོགས་པའོ། །ཚན་པ་ནི་ཕྱོགས་གཅིག་ཏུ་
བསྡམས་ པ་ སྟེ་ མེ་ ཏོག་ གི་ཆུན་ པོ་ ཟེར་ བ་ ལྟ་བུའོ། ། འཆིང་བུ་ ནི་ རིན་ ཆེན་ ཕལ་ བ།
ཆགས་ནི་ཐལ་མོ་བརྡབ་པ་དང་བཀྲུས་པ་དང་ཁྲུས་ཀྱི་དོན་ལ་འཇུག་པའི་སྐབས་ཀྱང་ཡོད་
དེ་སྣམ་བུ་ཆགས་བྱས་པ་ཟེར་བ་ལྟ་བུའོ། །འཆའ་བ་ནི་བཟུང་བའམ་འཆང་བ། ཆ་བ་
204



ནི་ཁྲུས་དང་བྱི་དོར། ཆུ་གྲི་ནི་གྲི་ཐུང་སོ་གཅིག་པ་དང་སོ་གཉིས་པའོ། །འཆད་ཅན་ནི་
གཏན་དུ་ཆགས་པའི་ལུགས་སྲོལ། མཆུ་སྦྲང་ནི་གླིང་བུ། འཆགས་པ་ནི་སྨྲ་བ་སྟེ་ཉེས་
པ་འཆགས་ལྟ་བུའོ། ། ཆ་ལང་ནི་སིལ་སྙན་གྱི་སྒྲ་ལྟ་བུ། མཆི་བ་ནི་འགྲོ་བའི་མིང་སྟེ་
སྐྱབས་ སུ་ མཆི་ལྟ་བུའོ། ། ཆེ་ ཞེ་ནི་བཟའ་ཟླ་ སྟེ་བུད་མེད་ ཟླ་ གྲོགས་ཀྱི་ མིང་ ཡིན་ནམ།
ཡང་ན་ཨ་ཅེ་དང་སྲིང་མོ་དང་ཁྱོ་དང་ཅི་ཤེས་ཟེར་བ་སོགས་དོན་མང་པོ་ལ་འཇུག་གམ་
བརྟག ཆེ་བཞི་ནི་དབང་པོ་སྟེ་སྔོན་དུས་སུ་མི་བཞི་ཚོགས་ནས་ཐག་བཅད་པའི་དོན་ལ་
ཚད་མར་བྱེད་པ་ལྟར་དེའི་སྒོ་ནས་མིང་ཆགས་པའོ། །
འཇུད་འཐུན་ནི་སྨད་འཚོང་མ། འཇེབས་པ་ནི་འགྲོགས་པའམ་ལེགས་པ་དང་
སྙན་པ་དང་ཕན་པ་སོགས་སོ། ། རྣ་བར་འཇེབས་པ་ནི་རྣ་བར་འཐད་པའོ། །འཇུངས་པ་
ནི་སེར་སྣ་འམ་ཞེན་ཆགས་ཆེ་བ་སྟེ། བཤེས་སྤྲིངས་ལས། དེ་ཡི་རྒྱུ་ན་སྐྱེ་བོ་འཇུངས་
དཀའ་བ། །ཞེས་པ་ལྟར་རོ། །རྗེད་པ་ནི་གུས་པའི་མིང་སྟེ་དེས་མཚོན་ནས་རྗེད་པར་བྱ་
བ་དང་། མཆོད་པར་བྱ་བ་དང༌། རིམ་གྲོར་བྱ་བ་དང་། བསྙེན་བཀུར་བྱ་བ་དང་།
བཀུར་སྟེ་བྱ་བ་དང་། བླ་མར་བྱ་བ་ཞེས་བྱ་བའི་དོན་ནི་རིམ་པ་བཞིན་དུ། བརྒྱད་
སྟོང་འགྲེལ་ཆེན་ལས། རྗེད་པར་བྱ་བ་ནི་ཡོན་ཏན་རྗེས་སུ་དྲན་པའི་སྒོ་ནས་ཕུ་དུད་
བྱེད་པའོ། ། མཆོད་པར་བྱ་བ་ནི་མཆོད་པ་ཆུང་ངུ་དང་། རི་མོར་བྱ་བ་ནི་མཆོད་པ་
འབྲིང་དང་། བསྙེན་བཀུར་བྱ་བ་ནི་མཆོད་པ་ཆེན་པོ་དང་། བཀུར་སྟི་བྱ་བ་ནི་དར་
དཔྱངས་ལ་སོགས་པ་བཅིངས་ནས་ཁྱད་པར་དུ་འཕགས་པའི་གནས་ལ་འཇོག་པ་དང་།
བླ་མར་བྱ་བ་ནི་རྣམ་པ་ཐམས་ཅད་དུ་འདའ་བར་བྱ་བ་མ་ཡིན་པ་ཉིད་དོ་ཞེས་བཤད་པ་
ལྟར་རོ། ། རྗེན་པ་ནི་གཅེར་བུའ་རྐྱང་བ་སྟེ་རྣམ་མེད་རྗེན་པར་འཆར་ཞེས་པ་ལྟ་བུའོ། །
རྗིད་པ་དང་རྫུད་པ་ནི་རྒུད་པ་དང་རིད་པ་དང་ངན་པ་ལ་ཡང་འཇུག འཇུར་མིག་ནི་
ཀོ་ཐག་བཟོ་བའི་ལྕགས་ཀྱི་བུག་པ། འཇའ་བལྡེག་ནི་ཁང་བ་འདེགས་བྱེད་ཀྱི་ཁྱོགས།
རྩ་འཇིང་ནི་གཉེན། འཇམ་ནི་ཐུག་པ་སྟེ། མདོ་སྡེ་བསྐལ་བཟང་ལས། ང་ནི་སྔོན་
ཚེ་དམན་པར་གྱུར་པའི་ཚེ། །དེ་བཞིན་གཤེགས་པ་ཤཱཀྱ་ཐུབ་ཆེན་ལ། །འཇམ་གང་ཞིག་
གིས་དབུལ་བ་བྱས་ནས་ཀྱང་། ། ཞེས་པ་ལྟ་བུའོ། ། འཇོལ་བ་ནི་ཧ་ཅང་དམའ་བར་གྱོན་
པ་སྟེ་གཤམ་ཐབས་ཧ་ཅང་འཇོལ་བ་ཟེར་བ་ལྟ་བུའོ། །འཇོ་སྒེག་ནི་ཕན་ཚུན་འདྲེས་པའི་
205



ཕྱིར་རྡོད་པ་སྟེ་སྤྱིར་རོལ་རྩེད་འཁྱོག་ཚིག་འཇོ་སྒེག་གཡེར་བག་ནི་རྩེད་མོ་རྩེ་བའི་རྣམ་
གྲངས་ཡིན་པར་བློ་གྲོས་བརྟན་པའི་ཚིག་གཏེར་འགྲེལ་བ་ལས་བཤད། འ ཇལ་དུམ་ནི་
སྡུམ་པ་ལ་འཇུག་པས་མཐུན་པའི་དོན། འཇོལ་ བ་ནི་བྱོལ་བའི་དོན་ལ་ཡང་འཇུག་
མི་མཇེད་ནི་བཟོད་པ་སྟེ་མི་མཇེད་འཇིག་རྟེན་གྱི་ཁམས་ཟེར་བ་ལྟར་རོ། །རྗེ་ངར་ནི་བྱིན་
པ། འཇིལ་ བ་ ནི་ ལུས་ སེམས་ སྤ་ བཀོང་ བ་ དང་། འཇིལ་ འགྱུར་ ནི་ ཞི་ འགྱུར།
འཇོང་ནི་དབྱིབས་ཀྱི་བྱེ་བྲག རྗང་ནི་བང་བ་སྟེ་འབྲུ་སོགས་གསོག་པའི་གནས་སོ། །
ལྗང་བ་ནི་མྱུ་གུ། ལྗན་ལྗིན་ནི་འདམ་རྫབ། ཇི་ག་འམ་ཇི་གར་ནི་ཇི་ལྟར་དང་གང་
ཞེས་པའི་དོན། ཡང་ན་ཇི་ག་ནི་བརྟག་པ་དང་ནམ་ཡང་ལའང་འཇུག འཇི་བ་ནི་
འཇིམ་འཇོར་བུ་ནི་ ཏོག་ཙེ། འཇུན་པ་ནི་ཡིད་ལ་གཅགས་པ་དང་ཡིད་ལ་འཐད་པ།
མི་འཇབ་པ་ནི་རྩུབ་པ། ཇི་འོས་ནི་འཚམས་རན་པ། འཇིང་ནི་དབུས་སམ་དཀྱིལ་གྱི་
དོན་ཏེ། པཎ་ཆེན་ཆོས་རྒྱུན་གྱིས། དེ་ནས་རྡོ་རྗེ་འཛིན་པའི་དེད་དཔོན་གྱི། །དྲིན་
ལས་རྒྱུད་སྡེ་རྒྱ་མཚོའི་འཇིང་བརྒལ་ཏེ། །ཞེས་པ་ལྟར་རོ། །འཇབ་ཚེ་ནི་སྨྲ་ར་འཇབ།
ཇ་ཏོར་ནི་རས་གུར། འཇགས་པ་ནི་ཆགས་པ་སྟེ་བློ་ལ་འཇགས་ཟེར་བ་ལྟ་བུའོ། །
གཉའ་བོ་ནི་དཔང་བོ། བསྙེ་བའམ་བསྙེངས་པ་ནི་ འཇིགས་པ་སྟེ། བཤེས་
སྤུངས་ལས། བསྙེངས་དང༌ བྲལ་ལ་ མང་དུ་ གསོལ་ ཅི་འཚལ། །ཞེས་པ་ལྟ་བུའོ། །
བསྙེམས་པ་ནི་ང་རྒྱལ་ཏེ། སྙན་ངག་མེ་ལོང་ལས། དེ་ཡི་བཞིན་དཔལ་ང་ཉིད་ལ། །
ཡོད་ཅེས་ཟླ་བ་སྙེམས་མི་དགོས། །ཞེས་པ་ལྟ་བུའོ། །བསྙིལ་བ་ནི་དོར་བའམ་ཕྱིར་བསྐྲད་
པ། ཡང་ལག་པ་བསྙལ་བ་དང་བསྙིལ་བ་དང་བསྙོལ་བ་སོགས་ནི་ལག་པ་བཀྲུ་བའི་མིང་
ངོ༌། །བསྙད་པ་ནི་བཤད་པ་སྟེ། བཤེས་སྤྲིངས་ལས། བདེ་བར་གཤེགས་པའི་གསུང་
བསྙད་ལས་བྱུང་བ། །ཞེས་པ་ལྟ་བུའོ། །ཉུག་རུམ་ནི་རླིག་ཕྱུང་སྟེ་བཙུན་མོའི་འཁོར།
བསྙུངས་ནི་ཉུང་ངུར་བྱས་པ་སྟེ་ཡོ་བྱད་བསྙུངས་པ་ཟེར་བ་ལྟ་བུའོ། ། ཉུལ་བ་ནི་བུལ་
བའམ་འགོར་བ། བརྙས་པ་ནི་ཁྱད་གསོད། ཡང་བརྙས་པ་དང་བརྙན་པོ་ནི་གཡར་
བོ། སྙོད་པ་ནི་སྟེར་བ། ཉེལ་བ་དང་མཉེལ་བ་ནི་ངལ་བ་སྟེ། སྐུ་ལ་མཉེལ་བ་མི་
མངའ་བ་ཟེར་བ་ལྟ་བུའོ། །ཉེར་བསྡོགས་ནི་སྟ་གོན། ཉག་ཕྲན་ནི་མདའ། བསྙེན་པ་
ནི་ཉེ་ བའི་ མིང་སྟེ་ཉེ་རིང་ལ་བསྙེན་བསྲིངས་ཐེར་བ་ལྟར་རོ། ། བརྙོས་པ་ནི་བཟུང་བ།
206



ཕྱག་བརྙན་ནི་འཁོར་གཡོག སྙིང་ ཚོམ་ པ་ནི་ནང་འཁོར་རམ་བཀྲབས་ པའི་མིང་།
ཞབས་རྙོངས་པ་མེད་པ་ནི་ཞབས་ཞུམ་པ་མེད་པ་དང་རིད་པ་ལ་ཡང་འཇུག གཉུལ་བ་
ནི་ཡུལ་སོ་སོར་རྒྱུས་ཤིང་རྟོག་དཔྱོད་བྱེད་པའི་མིང་། ཉེན་པ་ནི་ཉམ་ཐག ཉེན་ནི་
རྨང་ཟེར་བ་ཡང་སྣང༌། རྙིང་རྙིང་ནི་ཟླ་བ་བཞིར་ལོངས་སྤྱོད་པའི་རྙིང་བའོ། །ཉེའུ་
འདོན་ནི་ཉེས་ ཅན་འཇིགས་ པ་ལས་སྐྱོབ་པ། ཉེ་ཞོ་ནི་སྐྱོན། ཉེ་ཚེ་ནི་ཕྱོགས་རེ།
སྙིང་ལམ་ནི་བསམ་པ། སྙེ་འབོལ་དང་སྙེས་ནི་སྔས། ཉ་སྐྱོན་ནི་ཉ་ཕྱི། ཉ་ལྕིབས་ནི་
ཆུ་བལ། ཉ་ཕྱི་ནི་མུ་ཏིག་གི་ཤུན་པ་ཡིན། སེམས་སྙ་བ་ནི་གཉིད་ལོག་པའམ་བརྒྱལ་བ།
ཉིང་ཏོར་ནི་ངེས་པར། གཉེ་མ་ནི་ནང་ཁྲོལ། བསྟོད་པ་ནི་གསོ་བའི་དོན་ཏེ། སྤྱོད་
འཇུག་ལས། ལུས་འདི་བསྙོད་ཀྱང་གཞན་འགྲོ་ན། །ཞེས་གསུངས་པ་ལྟར་རོ། །ཉུངས་
ཀར་དང་ཡུངས་ཀར་འདྲ། སྙོགས་ནི་བྱིས་པ་སྟེ་མྱོག་ཟེར། གཉའ་ཟུངས་རྒྱུད་མོ་ནི་
ལྕགས་ཐག་ཡིན་ནམ། གཉའ་བྱེད་པ་ནི་རྒྱུབ་ས་བྱེད་པ། གཉེར་བ་ནི་བོས་པའི་དོན་
ལ་ཡང་འཇུག་སྟེ། མགྲོན་དུ་གཉེར་བ་ཟེར་བ་ལྟ་བུའོ། །ཉེ་གནས་ནི་སློབ་བུ། གཉན་
པ་ནི་གླུ་བ་སྟེ་དེ་ལ་ཡང་གདོས་པ་འཛིན་པ་དང་སྐྱ་བ་འཛིན་པ་ཞེས་བྱ་ཞིང་། གདོས་པ་
ནི་གྲུ་སྐུལ་བྱེད་ཀྱི་དབྱུ་གུ་དང་། སྐྱ་བ་ནི་གྲུ་ཆུ་ལ་འཇུག་བྱེད་ཀྱི་ཤིང་ཡིན་པས་དེ་འཛིན་
མཁན་ལ་གྲུ་བའམ་མཉན་པ་ཞེས་བྱའོ། །གཡོར་མོ་ནི་གྲྭ་ལ་འཛུགས་པའི་དར་བོ་ཆེ་བའི་
མིང་ཡིན་པས་དེ་འཛིན་མཁན་ལ་རླུང་གཡོར་ཐོགས་པའམ་རྣ་བ་འཛིན་པ་ཞེས་བྱའོ། །
རྙི་ནི་རྒྱུ། ཁ་ཅིག་གིས་རྙི་ནི་རི་དྭགས་འཛིན་པའི་ཐབས། རྙིང་ནི་བྱ་འཛིན་པའི་
ཐབས་ཡིན་ཟེར། ཡང་རྙིང་དང་རྙོང་བརྐྱང་བ་དང་སྐྱོང་བ་ལ་འཇུག་ཟེར་བ་ཡོད།
ཉར་མ་ནི་ཆུ་རྡུལ་དང་ཟེགས་མ། ཉམ་ང་ནི་བག་ཚ་བ་དང་འདྲ་སྟེ་འཇིགས་སྐྲག་གི་
མིང་། རྩིས་པ་ནི་རྙིང་བ། བསྙུགས་ བསྲིངས་ནི་ཡུན་བསྲིང་བ། བསྙུགས་དང་
བསྙུག་དང་འུག་པ་ནི་བྱུག་པ་དང་བསྐུས་པ་ལ་ཡང་འཇུག སྙོགས་དང་བསྙེགས་ནི་
འདེད་པའི་མིང་། གཉོད་ཀ་ནི་འཁོས་ཀ གཉོད་ཆུང་ནི་འཁོས་ཆུང་། གཉོང་ནི་
རིན། སྙི་ནི་རེག་བྱ་འཇམ་པའི་བྱེ་བྲག རྙང་དང་གཉང་ནི་བཤང་བའམ་དྲི་ཆེན།
སྙིམ་པ་ནི་ཁྱོར་བ། བསྙེལ་བ་ནི་བརྗེད་པ། ཉ་གཅིག་ནི་གྲོགས་ལ་མི་ལྟོས་པའི་དོན་
ནོ། །ཉི་འོག་གི་གོས་ནི་མཐའ་འཁོབ་ནས་བྱུང་བའི་གོས། རྙེད་བརྩོན་ནི་གཏའ་མའི་
207



ཚུལ་གྱི་སྦྱིན་པ་ཡིན་པར་བུ་སྟོན་ལས་ཊཱིཀ་ལས་བཤད། ཉིང་ཤ་ནི་ཉེ་དུའི་ཤ། ཉན་རྣ་
ནི་ཕག་ཉན་དང་བང་ཆེན་ལ་ཡང་འཇུག ཉིང་གྲུལ་ནི་རིགས་ངན། སྙོན་མོངས་ནི་
སེམས་རྒྱུད་ལས་སུ་མི་རུང་བའི་མིང་སྟེ་ཉོན་མོངས་ཀྱིས་སྙོན་མོངས་པར་བྱས་ཟེར་བ་ལྟ་
པུའོ། །ཤཱཀྱ་མཆོག་ལྡན་དང་དབུ་བ་བློ་གསལ་གྱིས་སྡུག་བསྔལ་གྱི་མིང་དུ་བཞེད། སྙིང་
པོ་ནི་ཁྱོའི་སྤུན་ཟླ་ཐ་ཆུང༌། སྙིད་མོ་ནི་བདག་པོའི་སྲིང་མོ་ཞེས་མངོན་བརྗོད་མཁས་
པའི་རྣ་རྒྱན་དུ་བཤད། ཉེ་རེག་ནི་ཁྲུས། བསྙུང་གཞི་ནི་ནད་ཀྱི་ཞེ་ས། བསྙུན་
གསོལ་ནི་ཁམས་བདེ་འདྲི་བའི་ཞེ་ཚིག་གོ། །
སྟེས་དབང་ནི་ སྟོབས་ཤུགས་སམ་ སྟབས་ལེགས་ཟེར་བ་དང་འདྲ་བས། མི་དེ་
རང་སྟོབས་ཀྱིས་མི་འགྲུབ་བཞིན་དུ་གྲུབ་པ་གཅིག་སྟེ། སྤྱོད་འཇུག་ལས། དེ་བཞིན་
ཅི་ཞིག་ལྟར་སྟེས་ན། །བྱང་ཆུབ་སེམས་ནི་བདག་ལ་སྐྱེས། ཞེས་པ་ལྟ་བུའོ། །བསྟང་བ་
ནི་མགོན་དང་གྲོགས་བྱས་པའི་མིང་སྟེ། མངོན་རྟོགས་རྒྱན་ལས། བསྟང་བས་ཡོངས་
སུ་མ་བཟུང་དང༌། །ཞེས་པ་ལྟ་བུའོ། ། བསྟང་བ་སྟོངས་དང་སྟོངས་གྲོགས་དང་སྟོངས་
གདབ་པར་བྱའོ་ཞེས་སོགས་ཕན་བཏགས་པའི་བརྡའ་རྙིང་ཡིན་ནོ། །སྟོངས་མོ་ནི་ཐམས་
ཅད་རུབ་ནས་ལས་གྲོགས་བྱེད་པའི་མིང་སྟེ། ཕྲན་ཚེགས་ལས། དགེ་སློང་སྟོངས་མོ་
བྱེད་པས་གོས་མདུད་པ་བོར་ནས་མཁར་ལན་བྱེད་པ་ཞེས་པ་ལྟར་རོ། ། བསྟིང་ཚིག་ནི་
སུན་འབྱིན་པའི་ཚིག་སྟེ་མི་ངན་པ་ལ་མི་ཡ་མཚན་ཅན་ཞེས་བརྗོད་པ་ལྟ་བུའོ། །བསྟིར་བ་
ནི་མནར་བ། བལྟམས་པ་ནི་སྐྱེས་པའམ་འཁྲུངས་པ་སྟེ། གང་ཚེ་རྐང་གཉིས་གཙོ་བོ་
ཁྱོད་བལྟམས་ཚེ། ། ཞེས་པ་ལྟ་བུའོ། །བསྟི་བ་ནི་ངལ་གསོ། བརྟས་པ་ནི་རྒྱས་པའམ་
གསོ་བ། བརྟུལ་བ་ནི་བསྡུས་པ་སྟེ། དཔེར་ན། ཤ་མི་ཟ་བའི་བརྟུལ་ཞུགས་ཅན་ནི་
ཤ་ཟ་བའི་སྤྱོད་པ་བསྡུས་ནས་མི་ཟ་བའི་སྤྱོད་པ་ལ་ཞུགས་པས་ན་བརྟུལ་ཞུགས་ཟེར་བ་
བཞིན་ནོ། །རྟུལ་བ་ནི་རྩོལ་བ། བརྟན་པ་ནི་བརྩོན་པ། བརྟུན་ངེས་ནི་བརྩོན་པ་ལྷོད་
པ་དང་གཟུ་ལུམ་དང་རང་བཟོ། གཏུ་ལུམ་ནི་བཟི་བ། བརྟད་སྐྱེན་པ་ནི་རྩོལ་བ་ལ་
ཡང་འཇུག ལྟག་པ་ནི་གཉའ། བརྟད་པ་ནི་གློ་བུར་བ་སྟེ་བརྟད་པ་ལས་བྱུང་བའི་
སྤང་ལྟུང་ཟེར་བ་ལྟ་བུའོ། །གཏོལ་མེད་ནི་རྒྱུས་མེད་དམ་ཐབས་མེད་དང་གདེངས་མེད།
རྟོན་པ་ནི་ཡིད་ཆེས་ཏེ་ཚིག་ལ་མི་རྟོན་དོན་ལ་རྟོན་ཞེས་པ་ལྟ་བུའོ། ། རྔོན་བྱེད་པ་ནི་དགེ་
208



བ་ལ་འབད་འབུངས་དང་བརྩོན་འགྲུས་ཀྱི་མིང་། བཏུབ་ པ་ནི་ཐུབ་པ་འམ་རུང་བ།
ཏེ་བོར་ནི་ཤིན་ཏུ་དང་ཧ་ཅང་། ག ཏུར་བུ་ནི་རྣམ་སྦྱར་གྱི་ཤུབས། སྟ་གོན་ནི་སྔོན་
འགྲོ། བསྟི་གནས་ནི་ངལ་གསོ་བའི་གནས། སྟན་ པ་གླེངས་པ་ནི་ནང་ཚངས་ཅན་མ་
ཡིན་པའི་གདན་ཕྱིང་བ་ལྟ་བུའོ། །བསྟི་སྟང་ནི་ལུས་ཀྱིས་བཀུར་སྟི་དང་གུས་པ། ལྟེང་
ཀ་ནི་ཆུ་མིག་ནས་ཆུ་ཅུང་ཟད་མི་རྒྱུགས་པ། རྟ་བགད་ནི་ཁོང་རྒོད་དམ་ཡང་ན་སོ་
ཚིགས་བྱེད་པ། གཏའ་གམ་པ་ནི་ལང་ཚོ་ལ་མ་བབ་པར་རྒས་ཉམས་དོད་པ། སྟོད་
ཕྱག་ནི་ཕུ་ཐུང་ངམ་རྡུལ་གཟན། མི་སྟོ་ནི་མི་འགྲན་པའམ་མི་སེམས་པ། རྟུལ་ཕོད་ནི་
སྙིང་སྟོབས་ཆེ་བའམ་བརྩོན་འགྲུས་ཆེ་བ། ལྟོ་འཕྱང་ནི་ལུག གཏེ་བ་དང་བཏའ་བ་
ནི་སྨྲ་བའི་མིང་། སྟངས་ནི་རྣམ་པ་སྟེ་འཛིན་སྟངས་ཀྱི་ཡུལ་ཟེར་བ་ལྟ་བུའོ། །ཏམྤ་ར་ནི་
རྒྱུད་མངས། རྟིང་ནི་རྗེས་མ། བསྟིམ་པ་ནི་ཐིམ་པ། སྡུག་པོ་ནི་མཐུག་པོ། ཡང་
མཚན་དཔེའི་དཔལ་གྱིས་སྡུག་ཟེར་བ་ལྟ་བུ་ནི་ཚོགས་པ་ལ་བྱའོ། ། རྟག་རེས་འཁོར་བ་ནི་
རྟག་ཏུ་སྦྱོར་བའི་ཟས་ཀྱི་མིང་དུ་བུ་སྟོན་ལས་ཊཱིཀ་ལས་བཤད། སྟོབས་བཀྱེ་བ་ནི་ཤེད་
མོང་གིས་འགྲན་པ། གཏམས་པ་ནི་གང་བ་དང་ཁེངས་པའི་དོན་ཡིན་གྱི། ཡང་
བཅོལ་བ་དང་གཏད་པ་དང་བཤད་པ་ལ་ཡང་འཇུག་སྟེ། འདུལ་བ་ལས། དེས་དེ་ལ་
གཏམས་ནས་ཁྲུས་བྱེད་དུ་སོང་ཞེས་པ་ལྟ་བུའོ། ། སྟོར་ལུང་ནི་མི་གཙང་བ་དང་ཁྲུས་ཆུ་
སོགས་འདོར་བའི་ཁུང་བུ། གཏམ་འདྲེས་པ་ནི་འཐམས་པ་དང་མཐུན་པའི་ཚིག་གིས་
ཕན་ཚུན་སྨྲ་བ། སྟངས་འཛིན་དང་སྟོང་གཅོད་ནི་ཡིན་མིན་གྱི་དོན་ཐག་བཅད་པའོ། །
སྟང་ཟིལ་ནི་རྡོ་ནག་པོ་བཅག་ན་ཕག་ཟེ་གཤིབས་པ་འདྲ་བ་དེ་ཡིན་བཤའ་རྡོ་དང་བཤའ་
ཆེ་ཟེར་བ་ཡང་མཆིས། སྟུ་ནི་མོ་མཚན། བསྟུང་ང་བསྟུངས་རྣམས་བྱ་བྱེད་ཀྱི་ཁྱད་
པར་ཏེ་ཐུང་ངུའི་མིང་། ལྟག་ཆུ་བ་ནི་ མགྲིན་པའི་ཕྱི་ངོས་གྱི་ རྩ། རྟོག་གེ་ནི་མནོ་
བསམ་ བཏང་ བའམ་ ལྷག་ པར་ དཔྱོད་ པ། གཏེའུ་ ནི་ རྩོད་ པའི་ གཞི་ སློང་ མཁན།
གཏན་པ་མེད་པའི་མཆོད་སྦྱིན་ནི་རྒྱུད་ཆད་མེད་པའི་ མཆོད་སྦྱིན་ནོ། ། བསྟུད་ནི་རྒྱུན་
འཐུད་པའམ་ཡང་ཡང་། བརྟན་པ་དང་སྦུངས་ཆེར་གྱིས་ཤིག་ཅེས་པའི་བརྟན་པ་ནི་
སེམས་བརྟན་པ་དང་སྤུངས་ནི་དམ་བཅའ་དང་ལུས་མི་ཞན་པ་ཞེས་པའི་དོན་ནོ། ། ཏྲེས་
སམ་ནི་ཕྱེ་མ། འོན་ཀྱང་སླེ་ཏྲེས་དང་ཏྲེས་སམ་ནི་ཞང་ཞུང་གི་སྐད་ཡིན་གྱི་བོད་སྐད་
209



དངོས་མིན་ཟེར་བ་ཡང་ཡོད། གཏིབས་པ་ནི་དཀྲིགས་པ་སྟེ་སྤྲིན་འཁྲིགས་པ་ལ་སྤྲིན་
གཏིབས་ཟེར་བ་བཞིན་ནོ། ། ཏུག་རིད་ནི་རྫ་རྔ་སོགས་ཀྱི་ཐག་རིང་གི་སྒྲ་སྟེ། འདུལ་བ་
མདོ་རྩ་ལས། སྒྲ་དང་ཏུག་རིད་ཚུད་པར་རོ། །ཞེས་པ་ལྟ་བུའོ། ། ཏི་ཙ་ནི་འོག་གཞིའི་
རྡོ། ཏྲེ་ལ་ཏ་ནི་སྤྱིང་རྒོད་མདུང་གསུམ་པ་དང་། ཏྲེ་མ་བུ་ག་ནི་བ་ར་ཏ་སྟེ་སྦྱང་རྒོད་
མདུང་གསུམ་པ་ཆེན་པོའོ། ། ཡང་ན་རིམ་པ་བཞིན་དུ་སྲོག་ཆགས་ཀྱི་རིགས་ཆེན་པོ་ཅེ་
སྤྱང་སྟག་སོགས་དང་། སྲོག་ཆགས་ཀྱི་རིགས་ཕྲ་མོ་སྲེ་མོའོ། ། གཏུན་ཤིང་ནི་སྐེད་ཉག་
ཅིང་རྩེ་གཉིས་བླུམ་པ་འབྲས་སོགས་རྡུང་བྱེད་ཀྱི་ཤིང་ཞེས་ཏཱ་ར་ནཱ་ཐས་གསུངས། རྟེན་
འགྲོ་ནི་རོལ་མོ་མཁན་གྱི་བྱེ་བྲག། རྟགས་ཐེལ་ནི་ཐེལ་ཙེ། ཏ་ལ་ལ་ནི་སྒྲོན་མ། སྟེག་
པ་ནི་རང་གི་ལུས་འདེགས་བསྐྱོད་སོགས་ཀྱིས་གཞན་ལ་ཀུ་རེ་བྱེད་པའོ། ། བསྟིང་བ་ནི་
བརྙས་ཐབས་ཀྱིས་སྐྱོན་ཟུར་གྱིས་སྨྲ་བ་སྟེ་ཚིག་འདི་གཉིས་བརྒྱད་སྟོང་བའི་ནང་དུ་ཡོད།
བསྟར་བ་དང་སྟར་བ་ནི་བྱ་བྱེད་ཙམ་གྱིས་ཁྱད་པར་ཡིན་ཞིང་དོན་མང་བོ་ལ་འཇུག་སྟེ།
དཔེར་ན། མུ་ཏིག་བསྟར་ལ་བརྒྱུས་པ་ལྟ་བུ་ནི་གྲལ་བསྒྲིགས་པ་དང་ཚར་དུ་དངར་བའི་
དོན་དང་། སྤྱོད་འཇུག་ལས། ས་གཞི་བསྟར་བ་སྤོས་ཀྱིས་བྱུགས་པ་དེར། །ཞེས་པ་ནི་
ལེགས་པར་སྤྲས་པ་དང་བྱི་དོར་བྱས་པའི་དོན་དང་། སྟར་ཆགས་པ་ནི་གཏན་ཆགས་པ་
དང་རྒྱུན་ཆགས་ཀྱི་དོན་ཡིན་པས་གཟབས་སོགས་ཀྱི་དངོས་མིང་དུ་འདོད་པ་ནོར་རོ། །
དེ་བཞིན་དུ་བྱ་བྱེད་ཀྱི་དབང་གིས་བསྟབ་བསྟབས་སྟོབ་སྟོབས་རྣམས་ཀྱང་སྦྱིན་བྱ་བྱིན་པ་
སྦྱིན་བྱེད་སོགས་དང་། སྐབས་འགར་མགྲོན་དུ་གཉེར་བ་སོགས་ལའང་འཇུག་ཅིང་།
ཡང་བསྟབས་གཟབས་པོ་བྱས་ཟེར་བ་ལྟར་གུས་པ་དང་སྒྲིམ་པ་ལའང་འཇུག་གོ། ལྟོས་
པ་ནི་འབྲིམ་པའམ་སྟེར་བ། སྟོས་ཤིག་ནི་སྦྱིན་ཞིག བརྟུལ་བ་ནི་འཇམ་པ། རྟོག་
ཆེན་ པ་ནི་སོ་བ། རྟ་བླ་ནི་རྐང་བརྒྱ་ལག་ བརྒྱུ་ཟེར་བའི་སྲོག་ཆགས་ལ་ངོས་འཛིན་
མཁན་ཡོད་ཀྱང་ ལྷ་ ས་བ་རྣམས་ཀྱིས་ ཕལ་ཆེར་དེ་དང་དབྱིབས་འདྲ་བའི་སྲོག་ཆགས་
གཞན་ལ་ངོས་བཟུང་བར་སྣང་། རྟོལ་ནི་ཕྱིན་པ་སྟེ་གནས་སུ་རྟོལ་ཟེར་བ་ལྟ་བུའོ། །
ལྟག་ཆོད་ནི་སུན་འབྱིན་ལྟར་སྣང་། ལྟག་སྦེ་ནི་ལྟག་ཐེར་སོག་སྐད་དུ་ཧལ་ཅན་ཟེར།
གཏོས་ནི་ཆུ་ཞེང་དང་ཚད་དེ། བཤེས་སྤྲིངས་ལས། ལྟོ་བ་རི་བོའི་གཏོས་ཙམ་བཀྲེས་
པས་ཉེན། ། ཞེས་པ་ལྟ་བུའོ། ། བརྟབས་པ་ནི་བྱེད་པ་དང་རིངས་པ་དང་འཚབས་པའི་
210



མིང་སྟེ། བསྟོད་སྤྲིན་རྒྱ་མཚོ་ལས། མ་བརྟབས་འཁོར་གྱི་དཀྱིལ་འཁོར་ཡོངས་སུ་
གྲགས། །ཞེས་པ་ལྟར་རོ། ། །
ཐགས་རན་ནི་གོས་བཏགས་པའི་མིང་སྟེ། ལྟུང་བྱེད་ཀྱི་སྐབས་སུ་ ཐགས་རན་
བཟང་ཞེས་པ་ལྟ་བུའོ། །དེ་ཡང་ཐགས་རན་བཟང་བ་ནི་ངོས་སྙོམས་ཤིང་རྒྱུ་དག་བཟང་
བ་དང༌། མཐར་གྱིས་བཞག་པ་ནི་འཇུར་མདུད་མེད་པའོ། །ཐེར་ཟུག་ན་འགྱུར་བ་
མེད་པ། ཐོབ་ཀྱིས་འཇལ་བ་ནི་རང་ལ་རྙེད་བཀུར་ཐོབ་པའི་ཕྱིར་དུ་གཞན་དངོས་སུ་
སྨོད་པ་སྟེ་མདོར་ན་གཞན་ནོར་འགུག་པའི་ཐབས་བྱས་པའོ། ། ཐ་ཚིག་ནི་རྩ་བ་ཟེར་ཡང་
ཚིག་གི་དོན་དང་མིང་། མཐོངས་ཀ་ནི་བྲང་སྟེ་ཐོང་ཡང་ཟེར། མཐའ་གྲུའམ་ཐ་གྲུ་ནི་
རྒྱ་ཁྱོན། མཐར་གྱིས་ནི་རིམ་གྱིས། ཐོར་ཏོ་ནི་རྩེ་མོ། ཐོག་ཐག་ནི་ཐམས་ ཅད་དེ་
མཚན་ཐོག་ཐག་ཏུ་ཆོས་ཉན་ཞེས་པ་ལྟ་བུའོ། ། མཐང་ནི་ལུས་ཀྱི་སྨད་དེ། འདུལ་བ་བྱ་
བའི་ཕུང་བོ་ལས། བླ་གོས་ལུས་ཀྱི་མཐང་ལ་བགོ་བར་མི་བྱའོ། ། ཞེས་པ་ལྟ་བུའོ། །
ཐེངས་པ་ནི་སླེབས་པ་སྟེ་ཕྱག་ཏུ་ཐེངས་པ་ཟེར་བ་ལྟར་རོ། ། ཐེངས་གཅིག་ནི་ལན་ཅིག་
མཐའ་ཆགས་ནི་ཁ་ཚར་གྱི་མཐའ་བཙེམས་པ། ཐོག་ཤས་ནི་སྟོན་ཐོག་གི་ཕུང་དེ་ཚུལ་
དང་མཐུན་པའི་དཔྱ་རིན་ངེས་པ། འདི་ལ་མཐུན་ཤས་ཀྱང་ཟེར། ཐག་བཅུག་པ་ནི་
ཚར་བཅད་ པ་དང་ ཐལ་བར་བརླག་པ་དང་དམའ་འབེབས་ པ། ཐང་ཡིག་ ནི་སྒྲུང་
གཏམ་སྤྱི་ཡི་གེ། ཐམ་ཕྲན་ནི་ལྕགས་གཟེར་མགོ་ལེབ། ཐི་བ་ནི་ཕུག་རོན་དང༌ཡང་
མིག་ཡ་གཅིག་གིས་མི་མཐོང་བའི་བྱ་ཡིན་ཟེར་བ་ཡང་སྣང་། ཐམས་སུ་བཅུག་པ་ནི་
དོང་དུ་བཅུག་པ། ཐོ་ཡོར་ནི་སྡོང་དུམ་ལ་སོགས་པ་གྱེན་དུ་བསླང་བ། ཐུ་ལུམ་ནི་སྒོང་
བའམ་གོང་བུར་སྒྲིལ་བའི་མིང༌སྟེ། ལྕགས་ཀྱི་ཐུ་ལུམ་ཟེར་བ་ལྟ་བུའོ། ། ཐོང་ནི་རྨི་
ལྕགས་ཀྱི་མིང་ཡིན་ཡང་། ཐོང་ལྕགས་ནི་ལྕགས་སྡོང་། ཐུ་ལུམ་དང་ ཐོང་ལྕགས་
གཉིས་རྣམ་གྲངས་སུ་བཤད་པ་ཡང་སྣང་། ཐལ་གོང་ནི་ཐོང་ག་སྟེ་ཕྲག་པའི་བར་རམ་
བྲང་ངམ་དཔུང་མགོ། ཐོད་རྒལ་ནི་སྣེལ་ཞི་སྟེ་རིམ་པ་འཚོལ་བ་ཞེས་བྱ་བའི་ཐ་ཚིག་གོ།
ཐེལ་ཙེ་ནི་རྒྱ། ཐུལ་བ་ནི་ཡོངས་སུ་སྨིན་པ། ཐོང་མི་བ་ནི་གསོད་པར་འདོད་པ།
འཐིབས་པོ་ནི་མི་མངོན་པ་སྟེ་རྩ་ལ་སོགས་པ་འཁྲིགས་པའོ། །ཐབས་ནི་གོ་ས་ལ་འཇུག་སྟེ།
བཅོམ་ལྡན་འདས་དང་ཐབས་ཅིག་ཏུ་བཞུགས་སོ། །ཞེས་པ་ལྟ་བུའོ། །ཐོན་བུ་བཙས་པ་
211



ནི་དང་པོར་གསར་དུ་བཙས་པ། ཐན་བཏང་བ་ནི་ཤི་བོའི་འཕྲིན་བཏང་བ། ཐན་
སྐད་ནི་ངན་སྐུད་དམ་ལྟས་ངན་སྒྲོག་པ། མཐིང་རིལ་ནི་ཀ་དམ་པ་སྟེ། རྣམ་འབྱེད་
འགྲེལ་བར་རབ་ཏུ་སྒྲ་འབྱིན་པའི་བྱ་ཏི་ཏིར་ཡིན་ཞེས་བཤད་ལ། བཻ་སྔོན་གྱི་རྒྱུད་འགྲེལ་
བར་ཆུ་བྱ་དཀར་ཆུང་ཕུག་རོན་ཙམ་མཆུ་དང་རྐང་བ་དམར་བ་ཅན་དུ་བཤད་དོ། འཐབ་
ཀྲོལ་ཅན་ནི་མི་བསྲུན་པའི་དོན་ཏེ། རྣམ་འབྱེད་འགྲེལ་བར་ངག་གི་སྤྱོད་པ་རྩུབ་པའི་
རིགས་སུ་བཤད། ཐོར་ཅོག་ནི་སྐྲ་གཙུག་ཕུད་དུ་བཅིངས་པ། མཐོལ་བ་ནི་མི་སྦེད་
པར་གཞན་ལ་གོ་བར་བྱ་བ་སྟེ་མཐོལ་ཞིང་བཤགས་སོ། །ཞེས་པ་ལྟར་རོ། { ཐོ་རེ་བ་ནི་
ཐོར་བུ། ཐེ་བ་དང་མི་ཐེ་བ་ནི་གཏོགས་པ་དང་མི་གཏོགས་པ། ཐེ་གེ་ནི་ཨ་ཆུག ཐེ་
ཙ་ནི་ཁ་བོ། ཐེན་ཆེར་ནི་རྟག་ཏུ། ཐེ་གེ་དང་ཐ་གི་ནི་ཅུང་ཟད་དམ་ཅུང་ཞིག་གམ་
སྙིང་པོ་དང་ཞི་བ་ལ་ཡང་འཇུག མཐོན་ཀ་དང་མཐོན་མཐིང་ནི་ཨིནྡྲ་ནཱི་ལ་སྔོན་པོའི་
རིགས། ཐོལ་བྱུང་ནི་བློ་བུར་དུ་བྱུང་བ། ཐལ་བྱུང་ནི་མ་ལུས་པ་ཞེས་དབུ་བ་བློ་གསལ་
གྱིས་བཞེད། ཐ་བ་ལ་ཉོན་མོངས་ཟེར་བ་ཡོད་ཀད་རེངས་པ་སྟེ། དཔེར་ན་ལོ་གཅིག་
གཉིས་ཀྱི་རིང་ལ་མ་རྨོས་པའི་ཞིང་ས་ལ་ཞིང་ཐ་བ་ཟེར་བ་བཞིན་ནོ། །འ ཐམས་པ་ནི་ཕན་
ཚུན་ གཏམ་འདྲེས་པ་དང་ ཕེབས་པར་སྨྲ་བ། སྔར་འཐམས་པ་ནི་སྔར་དུས་བཏབ་
པ༢.མ་སྔར་བརྡའ་བྱས་པ། རིན་སྦྱིན་པར་བྱའོ་ཞེས་འཐམས་པ་ནི་རིན་སྦྱིན་ཆད་བྱ་
བའི་མིང་། ཐོམས་ཤིགུ་ནི་སོམས་ཤིག མཐོ་བཙམ་པ་ནི་གཙོས་པ། ཐུག་ཐུབ་ནི་
བཙན་ ཐབས། ཐུགས་ ལས་ཆུང་ བ་ནི་ འཕྲིན་ལས་ཆུང་བ། འཐས་ པ་ ནི་ སྲ་བ།
འཐིང་ནི་ངེས་པ་སྟེ་ཡེ་མི་འཐིང་ཟེར་བ་ལྟ་བུའོ། །འཐམས་པ་ནི་གཏམ་ཚད་བྱས་པའོ། །
འཐོམ་པ་ནི་རྨོངས་པ། འཐུལ་དུ་བཅུག་པ་ནི་ཆད་པས་བཅད་པ། ཐུས་ནི་ཆོག་པ་སྟེ་
དེས་ཐུས་ཟེར་བ་ལྟ་བུའོ། །ཐུམ་འཕྲས་ནི་གཉིད་ཐུམ་ཙམ་གྱི་གཉིད་སྲབ་མོ། འཐོར་
འཐུང་ནི་མངོན་པར་བཟླས་ པའི་ཆུས་ཁྲུས་བྱས་པ་དང་ ཞལ་བསིལ་དང་ཁ་བཤལ་པ་
སོགས་ལ་འཇུག - འཐིང་སླད་ནི་ཡིད་ཀྱིས་བརྙས་ཐབས་བྱེད་པའི་སྒོ་ནས་འཕྱ་བ་དང་
སྨོད་པ། ཐོན་སྐོར་དང་ཐོན་ཀོར་ནི་ཉེ་འཁོར། ཐོང་འཁོར་ནི་གང་བུ། ཐུ་བོ་ནི་
རྒན་རབས་སམ་གཙོ་བོ་སྟེ་སྲས་ཀྱི་ཐུ་བོ་ཞེས་པ་ལྟ་བུའོ། །
དང་ཙམ་ནི་སྐད་ཅིག་ཙམ། གདོལ་བ་ནི་ཀླ་ཀློའམ་རིགས་ངན༑ དོ་ཀེར་ནི་
212



ཐོར་ཅོག གདོད་མ་ནི་ཐོག་མ། འདེང་བ་དང་འདོང་བ་ནི་འགྲོ་བ། དོང་བ་དང་
དེང་བ་ནི་སོང་བ་དང་ཕྱིན་པ། ལྡེམ་པོ་ནི་དྲང་པོ་མ་ཡིན་པའམ་འཁྱོག་པོ། དོ་ར་ནི་
རྩི་ཤིང་རྭ་བ་དང་གར་མཁན་གྱི་རྭ་བ་ལ་ཡང་འཇུག དེ་བ་ནི་དེ་བཞིན་གཤེགས་པ།
དྲུག་ནམ་ནི་དྲུག་ཆ། འདིས་བཞི་ནམ་སོགས་ཀྱང་ཤེས་པར་བྱ། དྲ་མ་ནི་ཡ་རབས།
དྲོ་བཏབ་པ་ནི་ཚ་བབ་བྱས་པ། གདའ་བ་ནི་ཡོད་པའམ་མཆིས་པ་སྟེ། རྟོགས་བརྗོད་
འདུན་ལེགས་མ་ལས། ཚུལ་འདི་བསམ་ཞིང་འདུན་མ་ལེགས་གནས་གདའ། ཞེས་པ་
ལྟ་བུའོ། །འདི་ནང་གི་བྱ་བ་ནི་ཚེ་འདིའི་བྱ་བ། དོག་ལེ་ནི་འཁུར་བ་འཚེད་སྣོད་དམ་ཆུ་
བསྲོ་བའི་སྣོད། དོ་ལི་ནི་གཟིངས་སམ་ཁྱོགས་ལ་ཡང་འཇུག འདྲིད་པ་དང་བྲིད་ནི་
བསླུ་བ། བདའ་བ་ནི་ཞིམ་པོ་ལ་ཡང་འཇུག་སྟེ། རོ་བདའ་བ་ཞེས་པ་ལྟར་རོ། །དུས་
གཟིངས་ནི་དུས་འཁྲུགས། སྡེ་གཟར་ནི་ཡུལ་སྡེ་འཁྲུགས་པ། བདོག་པ་ནི་ཡོད་པ་སྟེ།
སྤྱོད་འཇུག་ལས། བདོག་པ་ཐམས་ཅད་འབྲས་བཅས་ཏེ། །ཞེས་གསུངས་པ་ལྟ་བུའོ། །
བསྡུམ་དང་འདུམ་པ་ནི་མཐུན་པ། ད་བྱིད་ནི་ཆུའི་རྩངས་པ་ཟེར་བ་ཡང་སྣང་། དྲེའུ་
རྡོག་ནི་སྟན་ཁྲ་བོ་འབྲུམ་ཟེ་ཟེར་བ་ཡང་ཡོད་ལ། མདའ་ཡབ་དང་བྱ་འདབ་གཉིས་འདྲ།
དྷ་དུ་ར་ནི་ཐང་ཁྲོམ། འདེང་རྒྱག་པ་ནི་བསམ་མནོ་བཏང་བ། བརྡབ་ཤོགུ་ནི་འུར་
ལངས། བརྡོལ་ཐབས་སྨྲ་བ་ནི་ཚིག་ཉོན་ལྡབ་ལྡིབ་སྨྲ་པའོ། ། དྲི་གཙང་ཁང་ནི་གཙུག་
ལག་ ཁང་ གི་ ཕུགས་ སུ་ རྟེན་ གསུམ་བཞུགས་ པའི་ ལྷ་ ཁང་ ངོ་། ། ལྡས་ པ་ ནི་ ལུས་ པ།
འདུན་ཁང་ངམ་འདུན་ ས་ནི་འདུ་གནས། འདན་ ཤིང་ནི་ སྒོའི་འཕྲེད་གཏན་དང་་་་
འཁོར་གཏོན། དུག་པ་ནི་ངན་པ་དང་རྙིང་བ། དུད་ཁ་ནི་དམར་ནག་ལ་ཡང་འཇུག
མདུན་ན་འདོན་ནི་ནང་འཁོར་རམ་གསོལ་དཔོན། བརྡལ་བ་ནི་ཁྱབ་པ། དོང་ནི་
སའི་ཁུང་བུ། ལྡེག་པ་ནི་བསྐྱོད་པ་དང་འགུལ་བ་སྟེ། བརྒྱད་སྟོང་བ་ལས། ལྡེག་
རབ་ཏུ་ལྡེག་ཟེར་བ་ལྟ་བུ་དང་ལྡེག་འཆལ་ཟེར་བ་སོགས་སོ། ། དོལ་ནི་ཉ་རྒྱ། གདུངས་
པ་ནི་ཉེན་པ། གདུག་པ་ནི་མ་རུངས་པ། གདུབ་ཀོར་ནི་ལག་གདུབ། ད་ཆུ་ནི་ལྡོང་
རོས་འདྲ་བའི་རྡོ་སྨན། ལྡོངས་པ་དང་མདོངས་པ་ནི་ལོང་བའི་མིང་སྟེ། སྤྱོད་འཇུག་
ལས། འགྲོ་བ་ལྡོངས་པར་མི་འགོད་ཅིང་། །ཞེས་དང༌། སྲེད་མདོངས་བདག་གིས་
བཟུང་འགྱུར་ན། །ཞེས་པ་ལྟ་བུའོ། །སྨྲ་རྒྱུན་དུ་མདོངས་བྲིས་ནོར་ཟེར། མདོངས་ནི་
21.3



དཔྲལ་བ། གདུགས་ནི་ཉི་མ་དང་ཉིན་མོ། གདུགས་ཁང་ནི་བསྲོ་ཁང་ངམ་ཁྲུས་ཁང་།
དྲིལ་ཕྱིས་ནི་དྲི་བཟང་པོའི་རྫས་ཀྱི་ཕྱེ་མ། ཁ་ཅིག་གིས་མེ་སྟན་ཟེར། དྲལ་པོ་ནི་ཕུ་
བོའམ་མིང་པོ་སྟེ། ཕྲན་ཚེགས་ལས། ཕུ་ནུ་མོ་ཁྱོད་ཀྱི་དྲལ་བོ་གང་ལགས་པ་དེ་དག་ནི་
མིང་བོའང་དེ་ཁོ་ན་ལགས་ཏེ་ཞེས་པ་ལྟ་བུའོ། །དྲལ་ནི་བཅོམ་པ་དང་ཞིག་པ་དང་རལ་བ་
དང་གསེས་པའོ། །གདུ་བ་ནི་བསྐོལ་བ། ཡང་གདུ་བ་ནི་དུངས་པ། དུངས་པ་ནི་ཞེན་
ཆགས་སམ་ཡིད་ལ་འཆང་བ། རྡུགས་ནི་རྣོ་མེད། སྡུམ་ནི་ཁྱིམ། སྡུམ་མཚེས་ནི་
ཁྱིམ་མཚེས། སྡུམ་པ་ནི་ཁང་བ་ལ་ཡང་འཇུག ལྡུམ་ར་ནི་མེ་ཏོག་ར་བའམ་བཟའ་
ཤིང་གི་ར་བ། ལྡུམ་པུ་ནི་ལྡུམ་རའི་ནང་གི་སྔོ་ཆུང་གི་རིགས། གདུགས་ཚོད་ནི་བཞེས་
པ་དང་གསོལ་ཚིགས། གདབ་པ་ནི་ཤིང་གི་ཡལ་ག་ལྕུག་ཕྲན་ཏེ། ལམ་རིམ་ཆེན་མོར་
བཤེས་སྤྲིངས་དྲངས་པ་ལས། ལྕག་དང་ལྕགས་ཀྱུ་གུདབ་པས་བཏབ་སྟེ་བཀོལ། ། ཞེས་
པ་ལྟར་རོ། །འདྲེན་མ་ནི་སྣ་ཚོགས་འདྲེས་པའམ་ཁྲ་བོ་སྟེ། འདུལ་བ་ལས། གཅིག་ཏུ་
ནག་པ་དང་འདྲེན་མ་རྣམས་སྤངས་ནས་གཅིག་ཏུ་དཀར་བ་དག་ལ་བཙལ་བར་བྱ་ཞེས་པ་
ལྟ་བུའོ། །དོན་མཐུན་ནི་ཚོང་བ། འདོད་འགྲོ་ནི་སྨད་འཚོང་མ། དོ་ཟན་ནི་མཆིང་བུ།
བསྡོགས་པ་ནི་གྲབས་བྱེད་པ་སྟེ་ཉེར་བསྡོགས་ཟེར་བ་ལྟ་བུའོ། །དྲོད་ནི་ཚོད་དེ་དྲུག་སྡེ་
དག་ནི་འདོད་ཞེན་ཆེ་བས་ལེན་པའི་དྲོད་མི་ཤེས་པ་ལྟ་བུའོ། །བདོ་བ་ནི་དར་བ་སྟེ་སྙིགས་
མ་ལྔ་བདོ་ཞེས་པ་ལྟ་བུའོ། །བལྡད་པ་ནི་མུར་བ། ལྡེར་བ་ནི་གཤེར་བ། དམ་དུམ་ནི་
ཆུང་ངུ་བས་ཀྱང་ཆུང་བ། དན་རོགས་ནི་གྲོགས་བྱེད་པའི་མིང་། གདངས་ནི་ནད་
ལས་ གྲོལ་ བའི་མིང་སྟེ་བསྐྲུན་གདངས་ཟེར་ བ་ ལྟ་བུའོ། ། མདོང་གསོལ་ནི་ངོ་ཆེན་ཞུ་
བའམ་ངོ་དགའ་བྱེད་པ། འདུན་པ་དང་མགྲོན་དུ་གཉེར་བའི་དོན་ལ་འཇུག་ གམ་
བརྟག གདོས་ནི་རྒྱུ་དང་དྲ་བ་ལ་འཇུག་ཅིང་། གདོས་བུ་ནི་སྣོད་ཆུང་ཆུས་བཀང་
བའི་མིང་། གདོས་ནི་གྲུ་སྒུལ་བྱེད་ཀྱི་ཤིང་། དྭ་ཕྲུག་ནི་ཕ་མ་ཤི་བའི་བུ། འདི་ལ་
འཕྱོན་མའི་བུ་དང་ནལ་བུ་ཟེར་བ་ཡང་ཡོད། གདང་ནི་ཆོས་གོས་གཟར་བར་བྱ་བའི་
ཕྱིར་གླང་བོ་ཆེའི་སོ་ལྟ་བུ་ཕུར་བ་རྩིག་པ་ལ་བཙུགས་པའི་མིང་། འདག་ཆལ་ནི་ས་དང་
བུལ་ཏོག་དང་བ་ལྕི་དག་གཅིག་ཏུ་སྦྱར་བའི་ཁྲུས་རྩིའོ། ། གཞན་གྱི་དྲིང་ལ་འཇོག་པ་ནི་
གཡོ་ཅན་གཞན་གྱིས་བསླུ་བའམ་གཞན་གྱི་ཚིག་གི་རྗེས་སུ་འབྲང་བ། འདྲུབས་པ་ནི་རྨ་
214



ལ་ སོགས་པ་སླར་སོས་པའི་དོན་ཏེ། རྣམ་འགྲེལ་ལས། ནག་པའི་རྨ་དང་འདྲུབས་
ཡིན་ན། ཞེས་པ་ལྟ་བུའོ། །དྲེག་ནད་ནི་རླུང་ཁྲག་འདྲེས་པའི་ནད། འདོ་རྟ་ནི་ཕོ་ཉ།
བརྡེག་འཆའ་དང་བརྡེག་ཆོས་ནི་འགྱེལ་བའི་མིང་། དོལ་ཆོད་དུ་ནི་ཚམ་ཚོམ་མེད་པར་
རམ་གཞན་ལ་མ་གཡེངས་པར་རྟག་ཏུ་འབད་པ་སྟེ་དོལ་ཆོད་དུ་སྦྱངས་ཟེར་བ་ལྟ་བུའོ། །
མདའ་ནི་གཤམ་སྟེ་ལུང་པའི་ཕུ་མདའ་ཟེར་བ་ལྟ་བུའོ། །རྡོའི་སྙིང་པོ་ནི་མ་རྒད། ལྗོན་
པ་ནི་ལན་བཏབ་པ་སྟེ་དྲིས་ལན་ལྡོན་ཟེར་བ་ལྟ་བུའོ། ། ལྡང་བ་དང་འདང་བ་ནི་ཚད་
ལོངས་པ། དེའུ་བསད་ནི་གསོད་ལ་ཁད་དམ་འཆི་ལ་ཁད་ཀྱི་མིང་། དེ ས་པ་ནི་རྒྱུད་
མཉེན་ཞིང་འཚེ་བ་མེད་པས་ན་གྲོགས་ན་བདེ་བ་སྟེ། བཟང་པོ་སྤྱོད་པའི་སྨོན་ལམ་གྱི་
རྒྱལ་པོ་ལས། དེས་ཤིང་ཕ་རོལ་ཕྱིན་ལ་རབ་བརྩོན་ཏེ། ། ཞེས་གསུངས་པ་ལྟར་རོ། །
སྡར་བ་དང་སྡར་མ་ནི་བྱེད་པ་དང་བྲེད་ངས་དང་སྙིང་ཁམས་ཆུང་བའམ་འཇིགས་པ་སྟེ།
སྤྱོད་འཇུག་ལས། དེ་ནི་སེམས་ཀྱི་ངར་བརྟན་དང་། ། སྡར་མའི་ཚུལ་གྱིས་འགྱུར་བ་
ཡིན། །ཞེས་པ་ལྟར་རོ། །དུས་བྱས་པ་ནི་ཤི་འཕོས་པ། རྡོ་རུས་ཐུག་པ་ནི་ངེས་ཤེས་
གཏིང་ནས་དྲོངས་ངེས་པ། སྡོར་ནི་ཤ་ལ་སོགས་པའི་རྫས་ཏེ་ཐུག་སྡོར་ཟེར་བ་བཞིན་
ནོ། །རྡོལ་ཆོས་ནི་རྩིང་ཆོས་སམ་ཧང་རལ་གྱི་ཆོས། མདུང་དོར་ནི་རྒྱན་དོར་བ། ངན་
རྟགས་ནི་སྐྱེ་བ་སྔ་མའི་གནས་སྐབས་ཀྱི་ཆ་ལུགས་དང་བྱ་བ་སྟེ། བསྟོད་སྤྲིན་རྒྱ་མཚོ་
ལས། རང་གཞན་ཚེ་རབས་དན་རྟགས་དང་བཅས་པ། །ཞེས་གསུངས་པ་ལྟར་རོ། །
འདྲི་རྨེད་ནི་ཁམས་བདེ་འདྲི་བ། དུབ་པ་ནི་ངལ་བ། འདྲེད་པ་ནི་ཉེས་པ། དྲི་
བཞོན་ནི་རླུང་། འདོད་རྔམ་ནི་འདོད་པ་ཆེ་བ། ད་ཀོ་ནི་ད་ནི་དང་འདི་ཀོ་ནི་འདི་ནི་
ཞེས་པའི་དོན་ནོ། །གདས་པ་ནི་སྨྲ་བའམ་ཞུས་པའམ་གོ་བ་སྟེ། བླ་མ་ལྔ་བཅུ་བ་ལས།
ཚིག་དག་གིས་ནི་གདས་པར་བྱ། །ཞེས་པ་ལྟ་བུའོ། །བསྡོས་པ་ནི་བསྐྱོད་པ་ལ་ཡང་འཇུག
རྡོ་གུ་ནི་གཏུན་ཆུང་། སྟོ་བའམ་བསྡོ་བ་ནི་འགྲན་པ་སྟེ། བླ་མའི་སྐུ་ལ་བསྡོ་བ་དང་། །
ཞེས་པ་ལྟ་བུའོ། །ཡང་ན་མི་བསམ་པ་དང་མི་བརྩི་བ་ལ་ཡང་འཇུག་སྟེ། མུ་ཐི་ལའི་ཕྲེང་
བ་ལས། ཕྲན་བུ་ཁེ་ལ་བལྟས་ནས་ཉེན་རྟོགས་དང་། །ཞེས་པ་བཞིན་ནོ། །དུང་ཡག་ནི་མི་
མངོན་པར་ཡལ་འགྲོ་བའི་དོན་དེ་སྦ་འབྲས་བུ་ཕྱུང་བས་དུང་ཡག་ཏུ་འགྱུར་ཞེས་པ་ལྟ་
བུའོ། །དོས་དྲག་མ་མཛད་ནི་ཧ་ཅང་མ་བྲེལ་ཞིག་ཅེས་པའོ། །དོག་པ་ནི་སྙེ་མ་དང་སྣལ་
སོ་
2
215



མ་སོགས་ལ་འཇུག འདྲིམ་པ་ནི་སྟོབ་པ་སྟེ་སྟེར་བ་དང་སྦྱིན་པའི་དོན་ནོ། །མདང་ནི་
སྔ་ནུབ། བལྡབས་པ་ནི་ཡང་སྐྱོར། ལྡིབས་པ་ནི་ལྕེ་མི་བདེ་བ། ལྡ་ལྡི་ནི་ཆུན་པོ།
ལྡེར་བཟོ་ནི་འཇིམ་སྐུ། ལྡིང་ཁང་ནི་བསིལ་ཁང་། ལྡོམ་བུ་ནི་མྱུལ་བ། དན་ཀོང་ནི་
འཇིམ་པ་ལས་བྱས་པའི་རིལ་བུ་སྐམ་པོ་འཕེན་པའི་གཞུའོ་འདི་རྒྱ་ནག་གི་སྐད་ཡིན། དྲ་
ཕད་ནི་སྐེ་རགས། དྭངས་མ་ནི་རོབ་དང་མཆོག་ལའང་འཇུག འདྲེག་པ་ནི་བྲེག་པ།
དར་ལ་ནི་རས་སྲབ་མོ། དོར་མ་ནི་རྐང་གོས། འདྲུལ་བ་ནི་རུལ་བར་འགྱུར་བའི་མིང་།
སྲིན་བུ་ལྡན་བུ་ནི་སྲིན་བུ་མེ་ཁྱེར་སྤྱི་མིང་ཡིན་ཟེར་བ་སྣང་ཡང་བརྟག མེ་ལ་ལྟེ་བ་ནི་མེ་
ལ་སྲོས་པ། དམ་རྒྱ་ནི་དཔང་རྒྱུ། དོ་ཤལ་ནི་མགུལ་གདུབ་ཀྱི་བྱེ་བྲག་གོ། དང་ཁ་མི་
བདེ་བ་ནི་སྙིང་ག་འཚང་སྙམ་བྱེད་པ། ད་བུར་ནི་བསྲེག་པའི་གནས། ་ འདྲ་འབག་ནི་
སྐུ་འདྲ། དོང་པ་ནི་མདའ་ཤུབས། འདུམ་པ་ནི་ཐུང་ངུ་བཏང་བ། དང་ལ་ནི་རྫིང་
བུ། མ་དྲངས་པ་ནི་མ་དུལ་བ། མ་དྲངས་དྲོལ་བ་ནི་རྩེད་མོས་གཡེངས་ཤིང་བག་མེད་
དང་རྒོད་བག་ཅན་ཏེ། སྤྱོད་འཇུག་ལས། མ་དྲངས་དྲོལ་པའི་ཁྲོད་ན་གནས། །ཞེས་
པ་ལྟར་རོ། །བདའ་བ་དང་བདས་པ་དང་བདོས་དང་དོས་རྣམས་བྱ་བྱེད་ཙམ་གྱིས་ཁྱད་
པར་ཏེ། དོན་ནི་བསྙེགས་པ་དང་འདེད་པའི་མིང་། དཔེར་ན། གླ་རྔན་དོས་ཤིག་
ནི་གླ་རྔན་རྙོགས་ཤིག་ཅེས་པ་ལྟ་བུའོ། །ལྡེ་གུ་དང་འདེ་གུ་དང་འདག་གུ་ནི་སྐྱོ་མ་དང་
ཐུག་པ་ལ་འཇུག་པ་དང་། ཡང་ལྡེ་གུ་སྨོན་རློན་པ་ཞིབ་བཏགས་བྱས་པའི་མིང་དང་།
ལྡག་གུ་ནི་སུན་མའི་མིང་དུ་བཤད་པ་དང་། འདག་གུ་ཕྱེ་མའི་མིང་དུ་བཤད་པ་སོགས་
མཆིས། བདར་བ་ནི། སྤྱོད་འཇུག་ལས། འདི་ལ་ཐོག་མར་བདར་འོས་ཏེ། །ཞེས་
པ་ནི་སྦྱིན་པའི་དོན་དང༌། གྲིས་ཤིང་བདར་ཞེས་པ་ནི་བཅད་པ་དང་། གཤགས་པའི་
དོན་དང་། བདེན་པ་བདར་བ་ནི་བདེན་སྟོབས་བརྗོད་པ་དང་དབང་དུ་བྱ་བའི་དོན་
དང༌། མདུན་དུ་བདར་བ་ནི་མཆོད་པའི་ཕྱིར་དུ་མདུན་ཕྱོགས་སུ་མ་འདྲེས་པར་འཁོད་
པའམ་གྲལ་བསྒྲིགས་པའི་དོན་དང་། ཡང་ན་ཕྲན་ཚེགས་འགྲེལ་བ་ལས། མངོན་སུམ་
དུ་གཤེགས་པའི་དོན་དུ་བཤད་པ་ལྟར་ཤེས་པར་བྱའོ། །རྡང་ནི་བེའུ་སོགས་འདོགས་པའི་
ཐག་ རྡང་སྟེ་ སོག་སྐད་དུ་ཙེ་ལེ་ཟེར། གདགས་སྲིབས་ནི། ཉིན་མཚན་དང་ཉིན་
སྲིབས་དང་ཡས་མན་སོགས་ལ་འཇུག་སྟེ། སྨན་དཔྱད་ཕྱི་རྒྱུད་ལས། གདགས་སྲིབས་
_216



དབུགས་སྙོམས་རྩ་མལ་གནས་དུས་བལྟ། ཞེས་པ་ལྟར་རོ། །དྲུས་མ་ནི་བཞོན་མ་སྟེ་བ་
དུས་མ་ལས་འོ་མ་བཞོས་པ་ཟེར་བ་ལྟ་བུའོ། །བསྡོངས་པ་ནི་སྒྲེལ་བ་དང་གྲོགས་པ་དང་
ཚོགས་པའི་དོན་ལ་འཇུག་སྟེ། དེ་དང་དེ་བསྡོངས་སྟོང་འགྱུར་དུ། །ཞེས་གསུངས་པ་
ལྟར་རོ། །
གནའ་ནི་ཐོག་མའམ་སྔོན། སྣ་བོ་ནི་གཙོ་བོ། ནོག་ཅེས་པ་ནི། སྐྱོག་ལོས།
ཤ་འབུར་ལ་འདོད་པ་བཀག་ནས་རྐུན་ལ་བཞེད་ཀྱང་འདིར་ལི་ཤི་མེ་ཏོག་ལས་བཤད་པ་
ལྟར་བ་ལང་གི་སོག་པའི་སྟེང་གི་ཤ་འབུར་བོ་ཡིན། ནོད་པ་ནི་ལེན་པའམ་བཞག་པའམ་
ཐོབ་པ་སྟེ་ལུད་ནོད་ཅེས་པ་ལྟར་རོ། ། མནག་དཀའ་བ་ནི་མི་བཟོད་པའམ་སྲན་དཀའ་
བའོ། ། སྣག་གི་གཉེན་མཚམས་ནི་ཕ་མ་གཅིག་ལས་སྐྱེས་པའི་སྤུན་ཟླ་ཡིན་པར་བརྒྱད་
སྟོང་འགྲེལ་ཆེན་ལས་བཤད། སྣག་ཚ་ནི་སྲིང་མོའི་བུ་དང་བུ་མོའི་བུ་ལ་སྣག་གི་ཚ་པོ་
དང་དེའི་ཡང་བུ་ལ་ཡང་ཚ་ཟེར། རྣར་གཟོན་པ་ནི་བསླབ་བྱ་མི་ཉན་པ། ། རྣ་བ་བྱོ་བ་
དང་རྣ་བ་བླགས་པ་ནི་རྣ་བ་གཏོད་པ། བསྣམས་པ་ནི་ཐོགས་པ་སྟེ་ཕྱག་ན་རལ་གྲི་
བསྣམས་པ་ཟེར་བ་ལྟ་བུའོ། ། སྣོམ་དང་སྣེས་ནི་ལེན་པ་ལའང་འཇུག སྣེལ་ཞི་ནི་གོ་
རིམ་ཅན་དུ་མི་གནས་པ། ནེམ་ནུར་ནི་ཡིད་གཉིས། གནམ་རུ་ནི་གཞུ། མནམ་པ་
ནི་དྲི་བྲོ་བ་སྟེ་དྲི་ངན་མནར་ཟེར་བ་ལྟ་བུའོ། །དྲི་སྣོམས་ཟེར་བ་ཡ་པ་་འཐད་དམ་སྙམ།
མནབས་པ་ནི་གྱོན་པ། གནམ་པོ་ནི་དྲང་པོ་ཡིན་ཞེས་བཤད་ནའང༌། འཇུག་པའི་
རྣམ་བཤད་དགོངས་པ་རབ་གསལ་ལས། མཁས་པ་གཞན་གྱིས་གནས་པོར་ཏེ་བཞད་
གད་དོ་ཞེས་པ་ལྟར་བཞད་གད་དོ། ། སྣ་སྦྲང་ནི་མདེའུ། རྣལ་དུ་ཕབ་པ་ནི་གཞན་གྱིས་
མཚེར་མེད་པར་རང་དབང་དུ་གནས་པ། ནད་དང་བཅས་པ་ནི་འཁོན་དང་བཅས་པ།
ནངས་པ་ནི་སྔོན་ནམ་ནམ་ལངས་ཏེ། མཛོད་ལས། མི་རྒྱན་རྣམས་ནི་ནངས་པར་
དུ། །བསྙེན་གནས་ཡན་ལག་ཚང་བར་ནི། །ཞེས་པ་ལྟ་བུའོ། ། སྣམ་ཟུངས་ནི་བུད་མེད་
ཀྱི་གཙོ་བོ་སྟེ། ཕྲན་ཚེགས་ལས། ལྷ་སྣམ་ཟུངས་མ་ལེགས་ཏེ་འདི་ལྟར་བུད་མེད་ཀྱི་
འཁོར་ཕྱེ་བ་བདག་ལགས་སོ་ཞེས་པ་ལྟ་བུ་དང་། ཁ་ཅིག་གིས་མནའ་མའི་ཞེ་ཚིག་ཡིན་
ཟེར། མནལ་བ་ནི་གཟིམས་པ་སྟེ་གཉིད་ཀྱི་ཞེ་ས། མནལ་ལམ་ནི་རྨི་ལམ་གྱི་ཞེ་ཚིག
སྣམ་ཕྱིང་ནི་ཆབ་ཁུང་། སྣམ་ཕྱི་ས་ནི་ཕྱིས་ཁང་། བརྣོགས་པ་ནི་སྦས་པ་དང་དཀྲུགས་
217



པ་སྟེ་རྐུ་བའི་བྱེ་བྲག ནན་ཁུགས་ཀྱིས་བརྐུ་བ་ནི་རྒྱལ་པོ་ལ་ཞུས་ནས་གཞན་གྱི་ནོར་
མཐུས་བཀུག་པ་དང་ཕྲོགས་པ་ཡིན་པར་རྒྱ་ཆེར་འགྲེལ་ལས་བཤད་དོ། །གནད་ལ་བསྒྲེ་
བ་ནི་ཡོན་པོ་དང་གྱ་གྱུའི་རྣམ་པ། སྣལ་མ་ནི་སྐུད་པ། རྣལ་མ་ནི་བཅོས་མ་མ་ཡིན་པ།
ནང་བྱན་ནི་ནང་གི་ལས་བྱེད་པའི་གཡོག་དང་འབངས། ནམ་ནི་གསེར་ཞོའི་སྐར་མ་ལ་
འཇུག་པའི་སྐབས་ཀྱང་ཡོད། ནོམ་ཉུག་ནི་རེག་པ་སྟེ་དེ་ཡང་ཕྱོགས་གཅིག་རེག་པ་ནི་
ནོམ་པ་དང་ཐམས་ཅད་རེག་པ་ནི་ཉུག་པའོ༑ ། ཡང་ན་ནོམ་པ་ནི་ལྷོད་པར་རེག་པ་དང་
ཉུག་པ་ནི་དམ་པོར་རེག་པའོ། ། གནུམ་ གཟེར་ནི་སྒོའི་ཡ་ ཐོག་ ཏུ་བཏབ་ པའི་ ལྕགས་་
གཟེར། ནུ་རྫི་ནི་བཅོས་པའི་ཆང་གི་སྙིགས་མ། ནག་པོ་འགྲོ་ཤེས་ནི་རགས་རིམ་གོ་སླ་
བ་སྟེ་ནག་འགྲོས་སུ་བཀོད་པ་ཟེར་བ་ལྟ་བུའོ། །ནང་མ་ནི་རྒྱུན་པར། ན་རེ་བ་ནི་རྒྱུན་
ཆགས་པ། བརྣབ་པ་ནི་འདོད་པ་སྟེ་བརྣབ་སེམས་ཟེར་བ་ལྟ་བུའོ། །མནབ་ཚུལ་ནི་ཁ་
ཟས། དཔལ་ཁང་ལོ་ཙཱ་བས་དྲི་མ་བསལ་བའི་མིང་དུ་གསུངས། རྣ་རུ་ནི་འཁྲིག་པ།
ནོངས་པ་ནི་བགུམ་པ་ལ་ཡང་འཇུག་ སྟེ། མཛོད་ལས། སྔ་རོལ་ཐུབ་པ་ནོངས་པ་
དང་། ། ཞེས་པ་ལྟ་བུའོ། །ནོན་ཆུང་བ་ནི་མདོག་མི་ལེགས་པ་སྟེ། གླེང་འབུམ་ལས།
ཉི་མ་ལ་བསྐམ་པས་ནོན་ཆུང་བ་དང་གྲིབ་མ་ལ་བསྐམ་པས་རློམ་གྱིས་ཁྱེར་ཞེས་བྱུང་བ་ལྟ་
བུའོ། །ནམ་སྲོས་ནི་མཚན་མོ། །ན་རག་ནི་དམྱལ་ང་། ན་ལེ་ཤམ་ནི་ཕོ་བ་རི་ཟེར་ཡང་
བརྟག མནོ་བསམ་དང་བསམ་མནོ་གཉིས་རྟོག་ཅིང་དཔྱོད་པའི་མིང་། །ན་སྨད་ནི་བྲི་
བའི་དོན་ཡིན་པས། དཔེར་ན་ཡན་ལག་མ་ཚང་བའི་ལྟུང་བ་ལ་ན་སྨད་ཟེར་བ་བཞིན་
ནོ། །བརྣག་པ་ནི་བསམ་པ། ནེའུ་སིང་ནི་སྔོའམ་སྤང་ལྡེབས། སྣམ་བུ་ནི་སྟེགས་སམ་
ལན་ཀན། སྣ་ཆེན་པོར་གཏོགས་པ་ནི་བློན་པོ་དབང་ཆེ་བ། གནོད་མི་བསྐུར་བའི་
གང་ཟག་ནི་ཉེས་པ་ཁས་མི་ལེན་ པའམ་མི་ཤེས་པའམ་ངོ་ཚ་མི་ཤེས་པའི་གང་ཟག་གོ།
ནམ་ཚོང་ནི་བྲང་མགོ་ཡན་ཆད། སྣ་མའི་མེ་ཏོག་ནི་ཛཱ་ཏིའི་མེ་ཏོག བརྣན་པ་ནི་ངེས་
བཟུང་དང་ནན་ཏན་ཏེ། སློབ་དཔོན་ཐུ་མིའི་གསུང་ལས། དགར་དང་བརྣན་པའི་
ཚིག་ ཏུ་ འགྱུར། ། ཞེས་པ་ལྟ་བུའོ། ། སྣམ་ལོགས་ནི་རྒྱུབ། སྟ་ཟུར་ཟེར་བ་ཡང་ཡོད།
སྣང་མི་སྣང་ནི་ཡོད་པ་དང་མེད་པ། ནང་རྗེ་ནི་ཁྱིམ་བདག་ལ་སྙན་ཚིག་གིས་འབོད་
པའི་མིང་། ནན་ ཏུར་ནི་ ཆད་ལས། སྣད་ པ་ནི་རྨས་པ། ནེམ་ནེམ་པ་ནི་སྙི་བ།
218



བརྣངས་པ་ནི་ཟོས་པའི་ཁམ་མགྲིན་པར་ཐོགས་པ་འདི་ལ་ཡི་གེ་གྱེན་དུ་འཕྱུར་བ་ཡང་
ཟེར། ནལ་བུ་ནི་ཁྱིམ་ཐབས་མ་ཡིན་པའི་བུ། ཤིང་ནིམ་པ་ནི་རྒྱ་གར་མ་གཏོགས་པ་
མེད་ཀྱང་གསོ་དཔྱད་པ་རྣམས་ཀྱིས་གསེར་གྱི་མེ་ཏོག་གིས་གོ་ཆོད་པར་བྱས་འདུག ཁ་
ཅིག་གིས་ཡུ་གུ་ཤིང་དང་སྲ་རྩིའི་ཤིང་ལ་ངོས་འཛིན། ནམ་རྒྱུས་པ་ནི་ཉི་མ་སྤྲིན་དང
བཅས་པའམ་ཡུལ་ངན། ནེའུ་ལེ་ནི་སྲེ་མོང་། འདི་སྒྲེ་མོང་ཡིན་གྱི་སྲེ་མོང་ཞེས་པ་བླུན་
པོའི་ ཡུལ་ སྐད་ ཅེས་ མཁས་ གྲུབ་ རྗེས་ གསུང་། གནམ་ བསྐོས་ ནི་ སྐུ་ བསོད་ ཆེ་ བ།
གནམ་དུ་གཤེགས་པ་ནི་ཚེ་ལས་འདས་པའི་ཞེ་ཚིག་གོ། མནའ་ནི་དྲང་བོར་སྨྲ་བའི་ཐ་
ཚིག མནོག་ནི་ཁེ་སྤོགས། མནོག་ཆུང་ནི་ཁེ་ཆུང་། རྙོག་ཟན་ནི་འཁུར་བའམ་ཟས་
བསོད་པ། ནེའུ་ལྡང་དང་ནེའུ་ཟླ་ནི་ན་ཟླ་དང་ན་མཉམ་སྟེ་ཆུང་གྲོགས་ཀྱི་མིང་། རྣང་
ནི་ཞིང་། སྣང་ རྒལ་ནི་ཞིང་ལ་ཆུ་ མཉམ་པོར་འདྲེན་པའི་ཁས་ སུ་ ས་ཚིགས་ སོ་སོར་
བཅོས་པའི་མིང་། གནག་ནི་ཕྱུགས་ཏེ་ཕྱུགས་རྫི་ལ་གནག་རྫི་ཟེར་བ་བཞིན་ནོ། །ཡང་
གནག་ ནི་ ཤིན་ ཏུ་ནག་ པོར་ སོང་ བ་ལ་ཡང་ འཇུག གནོང་དང་ནོངས་ ནི་ ཉེས་ པ།
བསྣུབས་པ་ནི་བསུབས་པའམ་ནུབ་པ་སྟེ་སྲོལ་བསྣུབས་ཟེར་བ་ལྟ་བུ་འདི་ལ་གནུབ་ཐོབ་
པའི་སྐབས་ཀྱང་ཡོད་པ་འདྲ། བསྣར་བ་ནི་འཛར་བ་དང་སྐྱོང་བ། བསྣོར་བ་ནི་
བརྗེས་ པ་ སྟེ་ནོར་བར་བྱས་ པའི་ མིང༌། བརྙི་བའམ་ བརྡུར་བ་ནི་འཐེན་ པའི་མིང་།
མནོ་དང་མནོས་ནི་བསམ་བྱ་དང་བསམས་པ། ཡང་མནོས་ནི་བླངས་པ་ལ་ཡང་འཇུག་
སྟེ། སྡོམ་པ་མནོས་ཟེར་བ་ལྟར་རོ། །
པུས་མཁྱུད་ནི་སྒོམ་ཐུག་སྟེ། མདོ་རྩ་བ་ལས། དགེ་སློང་རོ་སྟོད་ན་བས་པུས་
མཁྱུད་བཅང་བར་བྱའི་ཞེས་པ་ལྟ་བུའོ། །སྐྱོན་ནི་འབོད་པའི་བརྡ་རྙིང་ཚུར་ཤོག་ཅེས་
པའི་དོན། ད ︽དེན་པ་ནི་མཁོ་བའ མུ་འཕངས་པའམ་གུས་པ་དང་འ གྲོགས་པའི་ ཐབས་
དང་ཡིད་དུ་འོང་བ་སོགས་ལ་འཇུག་སྟེ། ལམ་རིམ་ཆེན་མོའི་ཚུལ་ཁྲིམས་ཀྱི་ཕར་ཕྱིན་
སྐབས་སུ་ཕར་ཕྱིན་བསྡུས་པ་དྲངས་པ་ལས། ཕན་ཞིང་དཔེན་པ་གང་ཡང་མ་བྱས་
ཤིང་། །ཞེས་པ་ལྟར་རོ། །བར་ཏང་ནི་སྟན་ཁྲ་རིང་བོ་དང་གཡམ་པ་དང་རྡེའུ་སོགས་
དང་། སྟན་འབོལ་ཟེར་བ་ཡོད་ཅིང་། འགྲེལ་བ་ལས་སྤུས་ཁེབས་པའི་གོས་སུ་བཤད།
པར་ཏང་ཁྲ་བོ་ནི་བྲོམ་ཟེ་ཡིན་པ་འདྲ། དཔྱ་བ་ནི་འཕྱ་བ། སྤྱན་པ་ནི་བྱ་ར་བ།
219



སྤྱོམས་ནི་ངོམ་པ་དང་བདག་བསྟོད་དང་བདག་ཉིད་སྒྲོག་པ་སྟེ། བླ་མ་ལྔ་བཅུ་བ་ལས།
སྤྱོམས་དང་བཅས་ པ་མི་བྱའོ། ། ཞེས་པ་ལྟ་བུའོ། ། སྤྱི་ཅེར་ནི་སྤྱི་ ཐར་ཏེ་སྐྲ་མེད་ པ།
པོག་ནི་སྤོས། པོག་ཕོར་ནི་སྤོས་ཕོར། སྦྱིན་ནི་འབྱར་བྱེད། སྤྲོག་མ་ནི་ལྕག་མ་ལས་
བྱས་པའི་སྣོད་སྒམ་ལྟ་བུ། སྤྱང་ཚགས་ནི་ཆུ་ཚགས་ཡུ་བ་ཅན། སྤྱི་བ་ནི་མཛེས་པ་དང་
བྱིན་ཆགས་པ། སྤད་ནི་བུ་སྟེ་ཕ་བུ་ལ་ཕ་སྤད་ཟེར་བ་བཞིན་ནོ། །སྤུ་སུད་ནི་ཁྲོ་བ། སྤུ་
བསྙལ་དང་སྤུ་སྙོལ་ནི་བྱ་བྱེད་ཙམ་སྟེ་ཁྲོ་བ་སྐྱུང་བའི་མིང་། དཔལ་བེའུ་ནི་རྡོ་རྗེའི་རྩེ་མོ་
ལྟ་བུའི་མཚན་མ། སྤུད་པ་ནི་བརྒྱན་པ། སྤྲུགས་པ་ནི་ཟད་པའམ་ཕྱི་བ། སྤྱི་བུངས་
ནི་སྤུ་ཟིངས་བྱེད་པ་སྟེ། འདུལ་བ་ལས། ཟས་སྤྱི་བུངས་སུ་བཤམས་པ་ཞེས་བྱུང་བ་ལྟ་
བུའོ། ། སྤུ་ཟིང་ནི་བ་སྤུ་ལྡང་བ། པར་པུ་ནི་སྣམ་བུ་དང་རས་ལ་སོགས་པ་ལས་བཟོས་
པའི་རྫས་དུ་མའི་སྣོད་ཧ་ཅང་མི་ཆེ་བ་ཞིག་གོ། ལྷུང་བཟེད་དང་ཟ་མ་ཏོག་ལ་འཇུག་
པར་ཡང་བཤད། དཔེ་བ་ནི་བརྫེས་པ། དཔོང་ས་ནི་ཆོས་གྲྭའམ་འདུས་ ས་ དང་།
རྩེན་ས་ཡང་ཟེར། སྤོས་ཉུག་ནི་ སྤོས་བྱུག དཔེ་མཁྱུད་ནི་ དོན་ སྟོན་ནས་དཔེ་མ་
བསྟན་པར་སྨྲས་པའི་དོན། - སྤ་ཤུག་ནི་ཁྱོ་ཤུག། དཔའ་དམ་ནི་རལ་གྲི། གླེད་དང་
སྤོར་དང་སྤར་ནི་སྤོ་བའི་མིང་། སྤྲུལ་འབབ་ནི་བློ་ལ་འབབ་པ། སྨྱུགས་པ་ནི་བསྐྲད་པ།
སྤྱིལ་བོ་ནི་ཁང་ཆུང་། དཔྲི་ནི་ཕྱུ་གུ་བཙས་འཕྲལ་ གྱི་འོ་ཕྲུམ། སྤྱང་པོ་ནི་སྒྲིམ་པོ།
སྡུག་ནི་རིན་ཆེན་ལྗང་སེར་རམ་ཁྲ་བོ། ཡང་ལོ་སྟོང་ལོན་པའི་ཆབ་རོམ་སྤུག་ཏུ་འགྱུར་
བར་ཡང་བཤད། པཉྩ་ལི་ཀ་ནི་ལྔ་ལེན་ཞེས་པའི་ཡུལ་ནས་བྱུང་བའི་རས། སྤྲ་ཚིལ་ནི་
སྤྲང་སྙིགས། པུ་སྟ་ཀ་ནི་གླེགས་བམ། དཔྱིས་ཕྱིན་པ་ནི་མཐའ་ཆོད་པ་དང་ངེས་པར་
བྱས་པ་དང་མཐར་སོན་པ། དཔྱང་ཐག་ནི་ཐག་པའི་སྣེ་ལ་ལྕགས་ཀྱུ་བཏགས་པའི་མིང་
དང་ཐེ་ཚོམ་ལ་ཡང་འཇུག སྤོང་ཐག་ནི་ཀ་ཅའམ་ནོམ་པ། སྤྱི་བརྟོལ་སྨྲ་བ་ནི་རིགས་
པའི་རྗེས་སུ་མི་འཇུག་པར་གཟུ་ལུམ་ གྱིས་བདེན་པ་ཁྱད་དུ་གསོད་པ་དང་མུ་ཅོར་སྨྲ་
བའོ། །ཡང་དཔྲལ་སྒོ་མཐུག་པ་དང་འཚེར་མེད་དང་ཕོད་པ་ཆེ་བ་སོགས་ལ་འཇུག པུ་
ཤལ་ཙེ་ནི་སོ་མང་། འདི་ལ་སྨྱུག་ཤད་ཀྱང་ཟེར། པོག་རིའམ་བོག་རེ་ནི་རུས་ཚིགས་ཀྱི་
མཚམས་ཡིན་ནམ། སྤྲ་མོའམ་ཤིང་སྤུ་ནི་གདོང་ནག་ལ་ལུས་སྤུ་དཀར་པོས་ཁེབས་པ་
མཇུག་མ་རིང་བ་ཡང་ཚུལ་སྤྲེའུ་ལས་ཀྱང་ཆེ་བའོ། །པར་སིག་པ་ནི་མི་ཤ་ལ་ལོངས་སྤྱོད་
220



མཁན། སྤང་ལེབ་ནི་ཤིང་ལེབ་བམ་དབྱུག་པ། པོ་ཟོས་ཀྱང་ནི་ཇི་ལྟར་ཐོགས་ཀྱང་
ཞེས་པའི་དོན། སྤུར་བ་དང་སྤར་བ་ནི་འཕུར་བ་དང་འཕར་བ་ལ་ཡང་འཇུག སྤེའུ་
ནི་མཁར། །སྤྱིང་བ་ནི་བྱིང་བའོ། །སྤང་གཤོངས་ནི་སྤང་ལྗོངས། སྤེན་པད་ནི་མདའ་
ཡབ་སྟེ་ཨ་མདོའི་སྐད་ལ་སྤེན་ཐོག་ཟེར། པུ་ཤུད་ནི་བྱ་བྱེ་བྲག་པའི་མིང་དང་པུ་ཤུ་ནི་
མདའ་ཡབ་བམ་ལན་ཀན་ནམ་མཆོད་རྟེན་གྱི་བྲེ་ལ་འཇུག་པའི་སྐབས་ཀྱང་ཡོད། འོག་
པག་ནི་སྐེད་རྒྱན། པྲ་ཆལ་ནི་འགྱུར་བྱེད་ཀྱི་ཆུ། དཔྲོག་ཞུ་ནི་དབུ་རྒྱན་ཏེ། དེ་ཡང་
བང་རིམ་གསུམ་མམ་བཞི་དང་ལྡན་པ་བང་རིམ་རེ་ལ་རྩེ་ཕྲན་མང་དུ་ཡོད་པ་རྩེ་མོ་རྡོ་
རྗེའམ་རིན་པོ་ཆེས་བརྒྱན་པ་ཡིན་ཞེས་ཏཱ་ར་ནཱ་ཐས་གསུངས་སོ། །སྤྱི་བ་དང་སྤྱོས་པ་ནི་བྱ་
བྱེད་ཀྱི་དབང་གིས་ཡིན་ཞིང་། དོན་ནི་འཐབ་པ་དང་སྨད་པ་དང་གཤེ་བ་དང་བསྡིགས་
པ་སོགས་ལ་འཇུགཅིང་བརྒྱུད་བཀག་དང་འདྲ། སྤ་བཀོང་བ་ནི་ངོ་ཚ་ཞིང་ཞུམ་པ་སྟེ་
དཔའ་ཁུམ་པ་དང་འདྲ། སྤངས་པ་ནི་བཅོལ་བ་ལ་འཇུག་སྟེ། སྤང་ལྟུང་ཕྱིར་བཅོས་
པའི་སྐབས་ལྷུང་བཟེད་དགེ་འདུན་ལ་སྤངས་ཟེར་བ་ལྟ་བུའོ། ། ཡང་སྐྱབས་ལ་འཇུག་སྟེ།
དགེ་སློང་རྣམས་ལ་ཡོངས་སུ་སྤངས་པ་སྦྱིན་ཟེར་བ་ལྟ་བུ་དང༌། གཞོན་ནུའི་སྤངས་པ་
སྦྱིན་པ་ནི་སྲས་ཀྱི་ཐོབ་གནང་བའོ། །སྤགས་པ་ནི་སྟ་གོན་ཏུ་བྱས་པ་དང་སོ་སོར་བསྔོ་བའི་
ངོ་བོར་གནས་པ་སྟེ་ སྤྲུགས་ པ་ སློང་བའི་ལྟུང་བྱེད་ཟེར་བ་ལྟ་བུའོ། ། ཡང་གནས་ནས་
བསྐྱོད་པའམ་འཕགས་པ་ལ་ཡང་འཇུག་སྟེ རྒྱལ་པོ་ང་ལས་ནུ་སྤེགས་སོ་ཞེས་པ་ལྟ་བུ་
དང་། ཡང་སྤོ་བ་དང་སྤོར་བ་ལ་ཡང་འཇུག་སྟེ། མ་བྱིན་ལེན་གྱི་ཕམ་པའི་སྦྱོར་བ་ལ་
རྗེས་གནས་ནས་སྤགས་པ་ཟེར་བ་ལྟ་བུའོ། །ཟས་སྤགས་ནི་ཟས་ཀྱི་བློ་སྐྱེད་བྱེད་དུ་བཏབ་
པའི་རྫས། སྤྱོད་ཅན་ནི་རྫས་མང་བསྲེས་པའི་ཟས། སྤོགས་ནི་ཚོང་ཁེ་བའི་ཐབས་སུ་
སྐྱེད་དང་བུན་བཏང་བ། པུར་དང་སྤུར་ནི་རོ། །སྤུར་སྦྱངས་ནི་རོ་བསྲེག སྤུར་ལོང་
ནི་འདུན་ལས། སྤྱིར་མ་ནི་སྐྱེས་པ་གཞན་དང་འགྲོགས་པའི་བུད་མེད། སྤུན་པ་ནི་
བསྲེས་པ་དང་བརྫུན། པད་ཁ་ནི་ནས་ཀྱི་གསེབ་ན་ཡོད་པའི་འབྲུ་ནག་པོ་སྟེ་ཨོས་ལོད་
ཀྱི་སྐད་ལ་ཧ་རལ་ཏའི་ཟེར། དཔྱ་བ་ནི་འཕྱ་བ། དཔྱ་ནི། སྟོན་ཐོག་གི་དྲུག་ཆའི་
སྤོགས་ཏེ་དཔྱ་ཁྲལ་ཟེར་བ་བཞིན་ནོ། །ཡང་དཔྱ་ནི་དུམ་བུའམ་ཆ་ཤས་ལ་ཡང་འཇུག་སྟེ།
དབྱངས་ཅན་དགྱེས་གླུ་ལས། མཐུན་ཕྱོགས་མིག་སྐྱའི་གན་མཛོད་ནོར་གྱི་དཔྱ། །ཞེས་
221



པ་ལྟ་བུའོ། །དཔྱས་མི་འདོགས་པ་ནི་འཕྱ་སྨོད་མི་བྱ་བ། སྤོ་ནི་མཐོན་པོ་དང་དཀྱིལ་ཏེ་
བདག་ཅག་གི་སྟོན་པ་རྡོ་རྗེ་གདན་གྱི་སྤོ་ལ་མངོན་པར་རྫོགས་པར་སངས་རྒྱས་སོ་ཞེས་པ་
ལྟ་བུའོ། །
ཕོན་པོ་ནི་སྤུངས་པའམ་ཚོགས་པ་སྟེ་མེ་ཏོག་གི་ཕོན་པོ་ཟེར་བ་ལྟ་བུའོ། །འཕྱན་པ་
ནི་ཡན་པ་དང་འཁྱམས་པ་སྟེ། འཇུག་པ་ལས། ཟོ་ཆུན་འཕྱན་ལྟར་རང་དབང་མེད་
པ་ཡི། །ཞེས་པ་ལྟ་བུའོ། ། ཕྱག་ལས་ འཁོམ་ནི་ར་རོ་བ། ཕྱག་བརྙན་ནི་ཞབས་ཕྱིས་
པའམ་འཁོར་གཡོག འཕྲལ་བ་ནི་དཔྲལ་བ། འཕྱེ་བ་ནི་འགྲོ་བ་སྟེ་ས་བདག་ལྟོ་འཕྱེ་
ཟེར་བ་ལྟ་བུའོ། །འཕྱེ་བོ་ནི་རྐང་པ་ཞ་བོ། ཕྱད་པར་ནི་རྒྱུན་པར་ཏེ། ཉིན་མཚན་
ཕྱུད་པར་མ་འབད་ན། ། བདག་གིས་སྡུག་བསྔལ་ནམ་ མཐར་ཕྱིན། ། ཅེས་པ་ལྟ་བུའམ།
ཡང་ན་ཐལ་བྱུང་གི་དོན་ཏེ། ཆོས་ཡང་དག་པར་སྡུད་པ་ལས། ཕྱད་པར་མཐོང་བ་
ཞེས་སོགས་ལྟ་བུའོ། ། ཕྱུད་ཀྱིས་འགྲོ་བ་ནི་རྦད་ཀྱིས་འགྲོ་བ། འཕྱུར་གཡེང་ནི་རང་
ཉིད་འདོད་པའི་ཆོས་གཞན་ལ་ངོམ་ཞིང་སྒེག་པའི་དོན་ཅན་ནམ་འདོད་པ་དང་རྗེས་སུ་
མཐུན་ པའི་ཚིག་བརྗོད་པ། འཕྱུར་ ཀ་ གཏོང་བ་ནི་བརྫུན་ གྱིས་ སུན་འབྱིན་པ་དང་
གཞོགས་ཀྱིས་སྙད་འདོགས་པ། འཕྱོ་བ་ནི་ལྡིང་བ་སྟེ། མཁའ་ལ་འཕྱོ་དགུ་ཞེས་པ་
ལྟར་རོ། །ཕོག་གུ་ཅན་ནི་སྐ་རགས་རྒྱན་ཅན། ཕྱལ་ནི་གྲོད་པའི་ཞེ་ཚིག་སྟེ། འགྲེལ་
བ་དོན་གསལ་ལས། ཆོས་ཟད་པ་རྣམ་པར་བཟློག་པ་ཉིད་ཀྱིས་ཕྱལ་ཕྱང་ངེ་བ་ཉིད་དང་
ཞེས་པ་ལྟ་བུའོ། ། ཕྱི་ཉུག་ནི་སྤྲང་བོ། ཕེབས་པར་སྨྲ་བ་ནི། དམིགས་ཀྱི་དྲི་བ་བྱེད་
པའམ་བག་ཕེབས་ཏེ་ཡིད་གཅུགས་པའི་གཏམ་སྨྲས་པའོ། །ཕྱེ་མ་རེད་ནི་ཕྱི་དྲོའི་དུས་
འདི་ལ་ཕྱེ་མ་འཕྲེད་ཅེས་བྲིས་པ་ཡང་སྣང་། ཕན་ཕུན་ནི་ཅལ་ཅོལ་དང་མུ་རུང་བར་
གྱུར་པའི་དོན་ཏེ་ཆར་དེང་རླུང་གིས་ཕན་ཕུན་དུ་གྱུར་ཟེར་བ་ལྟ་བུའོ། །ཕུབ་མ་ནི་སྦྱིན་
པའམ་འབྲུའི་ཤུན་པ། ཕྲུ་ནི་ཕྱེ་མའམ་ཕུབ་མ། ཡང་ཕྲུ་ནི་རྡོག་མ་ལ་ཡང་འཇུག
ཕ་གུ་ནི་ས་ཕག འཕོང་གི་དཔོང་ས་ནི་མཚོན་ཆའི་སྒྱུ་རྩལ་བསླབ་པའི་གནས། ཕྱག་
ཕེབས་ནི་བྱོན་པ། འཕྲེད་གཏན་ནི་སྒོ་བཅད་པའི་ཤིང་འཕྲེད་དུ་བསྙལ་ཏེ་རྩེ་མོ་གཉིས་
རྩིགས་ པའི་ ནང་ དུ་ མ་ ཞུགས་ པའོ། ། འཕྲུག་ ཚུད་ པ་ ནི་ ཁོད་ དུ་ ཆུད་ པའམ་ སྤྱང་ པོ།
འཕྲིགས་པ་ནི་གོ་བའམ་ཤེས་པ། འཁུ་འཕྲིགས་ནི་དོགས་པ། ཕག་པ་ནི་འབིགས་པ།
222



ཕྱམ་ནི་དྲ་བ་འདི་ལ་ཁྱམ་དང་ལྕམ་ཡང་ཟེར། ཕྱི་མོ་ནི་རྩ་བའམ་མ་དཔེ། སྐབས་
འགར་བཙུན་མོའི་མིང་དུ་འགྲོ། ཕུབ་ཁ་ནི་ཕམ་ཁ། ཕྲི་བ་ནི་བྲི་བ། ཕུལ་ལེ་བ་ནི་
ངོས་མཉམ་པ། ཕེག་རྡོབ་ནི་ཏིང་ཤག་ལས་ཅུང་ཆེ་བའི་རོལ་ཆས། ཕྱག་པ་ནི་བམ་
པོའ མ་དུམ་བུ་སྟེ་སྤོས་ཕྱག་ཟེར་བ་ལྟར་རོ། ། ཕྱག་ཚང་ནི་ལག་བདེ་བའམ་ཐབ་གཡོག་
གཡོས་ཁང་ཟེར་བ་ཡང་སྣང་། ཕྲུགས་ནི་ལྡན་པ་དང་སྡེ་ཚན་དང་ཟུང་སོགས་ལ་འཇུག
འཕྱ་བ་ནི་མིང་སྨོས་པའི་སྒོ་ནས་ཚུལ་བཞིན་མ་ཡིན་པ་བརྗོད་པ་སྨོད་པ་ནི་མིང་མ་སྨོས་
པར་ འགའ་ ཞིག་ གིས་དེ་ ལྟར་བྱེད་དོ་ ཞེས་ བརྗོད་ པའོ། ། ཕྱག་ སྦལ་ ནི་ བཙོན་ དོང་།
འཕྱུགས་ནི་ནོར་བ་དང་འཁྲུལ་བ། ཕྱི་ས་ནི་བཤང་བ་དང་སྐྱག་པ། ཕ་བ་དགོ་དགོ་ནི།
རྣམ་འབྱེད་འགྲེལ་བ་ལས། འབྲུག་གི་སྒྲས་བསླང་བ་ཕྲུམ་གྱི་རྣམ་པ་ལྟ་བུ་ལྡུམ་མོའོ་ཞེས་་
བྱུང་བས་ཤ་མོ་དང་རིགས་གཅིག་པ་ཡིན་ཡང་ཟར་མི་རུང་བ་བཀས་ན་ནང་ནས་དུད་པ་
འདྲ་བ་འཐུལ་ནས་འོང་བ་དེའོ། །ཕྱི་ཚས་ནི་ཕྱི་ཐུམ། ཕྱི་ལང་བྱེད་ནི་སྔར་ཉེས་པ་བྱེད་
པའི་སྟེང་དུ་ཡང་ཉེས་པ་བྱེད་པའི་མིང་། ཕམ་ཕབས་ནི་ལྷག་མ་སྟེ། འདུལ་བ་ལས།
ལྷའི་གནས་ཀྱི་ལྷག་མ་ཞེས་པའི་ཚབ་ཏུ་ཕམ་ཕབས་ཞེས་བྱུང་བས་སོ། །འཕར་མ་པའི་མི་
ནི་ཕོ་ཉ་ཡིན་ནམ་འཁོར་གཡོག འཕྲལ་ནི་གློ་བུར་དུ། ཕུ་མཁན་ནི་ས་ལས་དང་ཨར་
ལས་མཁན། ཡང་ཕྱུ་མཁན་ནི་མོ་བ་སྟེ་འཇིག་རྟེན་གྱི་བདེ་སྡུག་ལུང་སྟོན་མཁན་ནོ། །
ཕྱིར་ཐེགས་ནི་ཕྱི་རོལ་ཏུ་སོང་བ། ཕྲག་རྡང་གི་ཁུར་ནི་ཤིང་རིང་པོའི་ཕན་ཚུན་སྙེ་ལ་
ཁྲེས་པོ་དཔྱང་སྟེ་ཕྲག་པས་ཁུར་བའོ། །རྒྱུའི་སྐད་དུ་ཐིའོ་དན་ཟེར་རོ། །ཕང་འགྲོ་ནི་པི་
ཝང་། ཕུ་ཐག་ཆོད་པ་ནི་དཔྱིས་ཕྱིན་པར་གོ་བ། ཕེར་དང་མི་ཕེར་ནི་ཐུབ་མི་ཐུབ་
བམ་ཆོག་མི་ཆོག་གི་དོན་ནོ། །ཕྱག་ཤན་ནི་གྲི། འཕྱང་འཕྲུལ་ནི་ལྟེ་བའི་བར་དུ་འཕྱང་
བའི་རྒྱན་དང་རྣ་རྒྱན་ལ་ཡང་འཇུག བགྲོད་པའི་ཞེ་ཚིག་ཟེར་བ་ཡང་ཡོད། འཕར་
ནི་གླེགས་བུ་ལ་འཇུག་སྟེ་སྒོ་འཕར་ཟེར་བ་ལྟར་རོ། །ཕུ་ཤུ་ནི་སྐེ་རགས་ཡིན་ཞེས་བོ་དོང་
བ་ཚུལ་ཁྲིམས་སེང་གེའི་མཁས་པའི་རོལ་མཚོ་ལས་བཤད། འཕྱང་མོ་ཉུག་དང་འཕྱང་
མོ་ཡུག་ནི་ཐེ་ཚོམ། ཕུད་བུ་ནི་སྐྲ་དཔལ་བར་བཅིངས་པ། འཕྱོན་མ་ནི་སྨད་འཚོང་མ་
ལ་ཡང་འཇུག ཕོད་ཀ་ནི་སྔགས་པའི་གོས། འཕར་བ་ནི་མཚའ། འཕྲུ་སློག་པ་ནི་
ཞིང་རྨོ་བ། ཕྱགས་མ་ནི་སྡུད་བྱེད་དང་དག་བྱེད། རྒྱའི་སྐད་དུ་སྦོ་འུ། ཕྱག་དམ་
223



ནི་ ཕྱག་རྟགས། ཕྱིར་ཞིང་བྱུང་བ་ནི་འཕེལ་བའོ། ། ཕྱག་བདར་ནི་བྱི་དོར་གྱི་ལས།
ཕྱག་དར་ནི་ཕྱག་སྙིགས་དང་གད་སྙིགས། འཕགས་པ་ནི་གནས་ནས་བསྐྱོད་པའི་དོན་
ལ་ཡང་འཇུག ཕྱེ་བ་དང་ཕྱེད་པ་ནི་སྤྱིར་དབྱེ་བ་དང་འབྱེད་པའི་མིང་ཡིན་ཞིང་དཔྱད་
པའི་དོན་ལ་ཡང་འཇུག་སྟེ་རྣམ་པར་མ་ཕྱེད་པའི་གཏམ་ཟེར་བ་དང་རྣམ་པར་ཕྱེ་ནས་
བཤད་ཟེར་བ་ལྟ་བུའོ། །ཕོ་ཐིག་ནི་ཁུར་ཁྱེར་བ། ཕྲ་མེན་མ་ནི་ལྷ་མིན་སྲིན་པོའི་རིགས་
སོ། །འཕང་ནི་སྲིད་དམ་ཞིང་། ཕོ་ལོང་ནི་དར་རམ་སྐུད་པའི་ཚོགས་ཟླུམ་པོར་བསྒྲིལ་
བའི་མིང་། ཕྲི་ནི་ཕྱི་ཤུན་སྙི་བའི་ནང་གི་ནང་ཕྱི་སྲ་བ་ཞེས་བཀྲལ་ཡོད་ཀྱང་གང་ལ་ཟེར་
བ་བ་བརྟག ཡང་ཤའི་ཕྲི་ནི་ཤ་སྐྱི་ཟེར་བ་ཡང་མཆིས། འཕྱམ་ཚེ་ནི་ཕྱ་ར་དང་སྒེ་མོ་
ཟེར་མོད། ་ཕུ་ཐུང་གི་རྣམ་པ་ཅན་ཞིག་ཡིན་འདྲ། ཕོ་ཤལ་ནི་བྱིས་པ་གླེན་པའམ་སྐྱེས་
པ་ ཐ་ ཤལ་ཏེ། ཆེད་དུ་བརྗོད་པའི་ཚོམས་ལས། ཕོ་ ཤལ་ བཀུར་སྟིས་འཕུང་བར་
འགྱུར། །ཞེས་པ་ལྟ་བུའོ། ། ཕྲག་པའི་ལྷུན་མཛེས་པ་ནི་དཔུང་མགོ་ལེགས་པར་ཟླུམ་པའི་
མིང་། འཕང་མདུང་ནི་རྩེ་མོ་རྣོ་བ་མདུང་སོ་འདྲ་བ་ཡུ་བ་རྨ་བྱའི་སྒྲོ་ཕོན་ཅན་ཞེས་ཏཱ་ར་
ནཱ་ཐས་པ་གསུངས། ཕུར་ཚུགས་ནི་ཨུ་ཚུགས། ཕྱུགས་ནི་ལྷམ་གྱི་ཞེ་ཚིག ཕྱོགས་དག་
བསིལ་བ་ནི་ལྷམ་ཕུད་པ། འཕྲུལ་ནི་མ་བསམ་པ་དང་གློ་བུར་བ། ཕྱུགས་ཆུང་ནི་ལང་
ཚོ་དར་ལ་ བབ་པའི་གཞོན་ནུ་མ། ཕྱུགས་ཆུང་མ་ཉམས་པ་ནི་ ཉེས་ པ་མ་ཞུགས་པ།
ཕོལ་མིག་ནི་ཁ་ཡངས་པའི་རྨའི་བྱེ་བྲག ཕྱམ་སྟན་ནི་དམག་སྒར། ཕུ་དུད་བྱ་བ་ནི་
བསྟི་སྟང་བྱེད་པའི་མིང་། ཕྱིས་བུ་ནི་སྣོད་ཀྱི་བྱེ་བྲག ་ ཡོད་པ་ནི་ཐུབ་པའམ་ནུས་པ་
དང་སྙིང་སྟོབས་ཆེ་བ་ལ་ཡང་འཇུག ཕྱིད་བ་ནི་ལྡང་བ་དང་ལོངས་པའི་དོན་དེ་འཚོ་བ་
མ་ཕྱིར་ཟེར་བ་དང་། ཐོག་མའི་བློ་སྦྱོང་ལས། མཚན་མོ་གྲོང་གི་རྐུན་མ་བྱས་ཀྱང་ལྟོ་
མ་ཕྱིར་ཟེར་བ་ལྟར་རོ། ཡང་ཕྱིད་དམ་ཕྱེད་ནི་དར་ཡོལ་བའམ་རྒན་པོ། ཕུང་ཀྲོལ་ནི།
འདུལ་ཊཱིཀ་ཉི་མའི་འོད་ཟེར་ལས། རྒྱལ་བོས་ཆད་པ་བཅད་པས་གསད་བྱ་གསོད་བྱེད་
དུ་འཆད་ལ། དཔུང་བཟང་གིས་ཞུ་བའི་འགྲེལ་བ་ལས། གསོད་པའམ་རིགས་ཀྱང་
རླག་པར་བྱེད་ཅེས་འཆད་ལ། རྒྱ་ཆེར་འགྲེལ་ལས། ཕུང་ཀྲོལ་ནི་རྐུན་པོའི་བྱེ་བྲག་སྟེ་
རྐུན་པོ་ནི་མ་བྱིན་པར་ལེན་པ་ཡིན་ཞིང༌། ཕུང་ཀྲོལ་ནི་སྙིང་རྗེ་མེད་པར་རྫས་བདག་
བསད་ནས་མ་བྱིན་པར་ལེན་པའི་དོན་དུ་བཤད་པས། ཕྱི་མ་འདིའི་ལྟར་དུ་གོ་བར་
224



བྱའོ། །ཕྲུམ་ནི་དར་བའམ་ཞོ། ཕྲུམ་ཚད་ནི་ཞོ་སྣོད། ཕྲུམ་ཁུ་ནི་འཁྱུར་ཁུ། འོ་མ་
ཞོ་དང་སྦྱར་བ་ལ་ཞོ་ཕྲུམ་ཟེར། ཕྲུ་བ་ནི་སླ་ངའམ་ཁོག་མ། ཕུ་རྟོག་གམ་ཕྲུ་སློག་
བཙུགས་པ་ནི་སླ་ང་ཐབ་ཏུ་བཙུགས་པ། ཕྲུ་མ་ནི་ཕོ་བྲང་ངམ་དམག་སྒར་ཏེ། ཕྲིན་
ཚེགས་ལས། སེར་སྐྱའི་གཞིར་སོང་སྟེ་ཧ་ཅང་མི་རིང་བ་ཞིག་ཏུ་ཕྲུ་མ་བཏབ་སྟེ་འདུག་
གོ་ཞེས་དང་། ཡང་རྣམ་སྲས་གཏོར་ཆོག་ལས། དེ་ཡི་ཕྲུ་མ་གཞོམ་པ་དང་། །གཏན་
ནས་བརླག་པའི་འཕྲིན་ལས་མཛོད། །ཅེས་པ་ལྟ་བུའོ། ། ཡང་བུ་རོག་ལ་ཡང་འཇུག
འཕན་པ་ནི་ཚིག་པ་དང་སྐྱོན་ཞུགས་པ་དང་ཉམས་པ་སྟེ། སློབ་སྤྲིངས་ལས། བསྟན་
པ་རིན་ཆེན་བཟང་ལ་འཕན་མེད་པ། །ཞེས་དང་། མཛོད་ལས། འཆལ་ཁྲིམས་དེའི་
རྒྱུས་འཕན་མ་བྱུང་། །ཞེས་པ་ལྟ་བུའོ། །
བློན་འདེབས་ནི་གྲོས་འདེབས། འབྱོ་བ་ནི་བསྒྱུར་བ། གློས་ཕབ་ནི་གཉིད་ལ་
འཇུག འབུང་ནི་འབད་པའི་མིང་། འབུང་བདོ་ནི་ནན་ཏན། འབག་སྒོ་ནི་ཡོང་སྒོ།
བེམ་དང་འབེམ་ནི་རྫ་སྣོད་དེ་ཆུ་བེམ་ཟེར་བ་ལྟ་བུའོ། །འབེལ་བོ་ནི་མོད་པ། བེམ་པོ་ནི་
མལ་གཟན་འཐུག་པོ། བྱེད་ནི་འཇིགས་སྐྲག བྲེད་ཤ་ཐོན་པ་ནི་འཇིགས་སྐྲག་ལ་མྱོང་
བ་ཐོན་པ། བག་ལ་གཞའ་བ་ནི་ལྐོག་ཏུ་གྱུར་པ། བག་ལ་ཞ་ཞེས་ཞ་རྐྱང་བྲིས་པ་ཡང་
སྣང་བས་བརྟག་དབྱར་སྐྱེས་ནི་སྦལ་བ། བྱིའུ་ཟུལ་བྱེད་པ་ནི་འཛུལ་བའི་མིང་། བྱུ་རུ་
ལུགས་སུ་བཤད་པ་ནི་དྲང་པོར་སྨྲ་བའི་དོན། འབྲེང་མ་ཆད་པ་ནི་རྒྱུན་མ་ཆད་པ།
བལ་བ་ཛ་ནི་རྩྭ་མུཎྜ་དང་རྩྭ་གསེར་སྐུད་དང་བྱི་འཛིན་ཟེར་བའི་རྩྭ་ལ་ངོས་བཟུང་བའམ།
ཡོད་ཀྱང་འགའ་ཞིག་གིས་རྩྭ་གྲེས་མ་ཟེར། དབང་ཟ་བ་ནི་སྨོད་པ། འབའ་ཆ་ནི་འབྲུ་
མར་གྱི་སྙིགས་མ་དང་ཆང་སྙིགས། འབོལ་ནི་མཉེན་པ་དང་འཇམ་པ་སྟེ་འབོལ་རྩོམ་
དང་འབོལ་སྟན་ཟེར་བ་བཞིན་ནོ། །བོལ་གོང་ནི་རྐང་མགོའི་མདུན་སྟེང་དང་ལག་མཐིལ་
གྱི་ལྟག་མ། བླ་དྭགས་ནི་མིང་སྟེ་དེ་ཡང་འཕྲལ་དུ་སྦྱར་བ། འབྱོངས་པ་ནི་སྦྱངས་པ་
མཐར་ཕྱིན་པའི་མིང་། བན་དྷ་ནི་ཐོད་པ། བྲོ་བོར་བ་ནི་མནའ་བསྐྱལ་བ། བླས་ནི་
སེར་པོ་རུས། སྦེད་དང་སྡོད་ནི་སྦས་པའི་མིང་ངོ་། ། སྦམས་པ་ནི་སྡོམ་པ་དང་བཅིངས་
པའི་མིང་སྟེ་སྐྲ་ཉག་མ་གཅིག་གིས་སྦྲུམས་ཟེར་བ་ལྟ་བུའོ། ། སྦམ་ཆེ་བ་ནི་གཏོས་ཆེ་བའམ་
ཕོན་ཆེ་བ། འབྲུ་འགྲེལ་ནི་ཚིག་འགྲེལ། བྲིན་པ་ནི་ཉོ་ཚོང་སྐྱེན་པ་དང་མཁོ་བ་སྟེ།
225
བ



ལེགས་བཤད་རིན་ཆེན་གཏེར་ལས། ནོར་བུ་གཞན་དུ་བྲིན་པ་ཙམ། །རྒྱ་མཚོའི་གླིང་དུ་
ག་ལ་བྲིན། །ཞེས་པ་ལྟར་རོ། །བུས་པ་ནི་བྱིས་པ་ཆུང་ངུ། ཧྲུན་ནི་བཤང་པ། བྲང་
ཞོལ་ནི་ལྟོ་བ་དང་གསུས་པ་ལ་སྐབས་འགར་འཇུག བུང་བ་ནི་སྟང་ཟིལ་ཏེ་བུང་བ་ལྟར་
གནག་ཅེས་པ་ལྟ་བུའོ། །འབྱོངས་པ་ནི་ཐུབ་པ་དང་ནུས་པའོ། །བལ་བོ་སེའུ་ནི་སེའུ་འབྲུ་
ཡིན་ཞེས་བློ་གྲོས་ལེགས་བཟང་གི་འདུལ་བར་བྱུང་། བུབས་ནི་རིལ་བོ། བླ་མར་བྱེད་
པ་ནི་སེམས་ཀྱིས་བླ་མར་འཛིན་པའི་སྒོ་ནས་བཀུར་སྟི་བྱེད་པ། བྱ་སྐྱིབས་ནི་རི་ལས་
བང་རིམ་འདྲ་བ་ཕྱིར་འཕགས་པའོ། །འབའ་ཡིག་ནི་གན་རྒྱུ་སྟེ་ལག་རྟགས་དང་བཅས་
པའི་མི་འགྱུར་བའི་ཡི་གེ དབུང་དང་དབུས་ནི་དཀྱིལ་གྱི་མིང་། འབྱིད་པ་ནི་འགྲེད་
པའམ་རི་མོ་དབྱི་བའི་མིང་སྟེ་སྔགས་ལ་བརྟེན་ནས་འདུལ་བ་ཅ་འབྱིད་ཟེར་བ་ལྟར་རོ། །
བོའམ་དབོ་ནི་མགྲིན་པ། བྲེ་མོའི་གཏམ་ནི་དོན་མེད་དུ་རྒྱལ་པོ་དང་ཆོམ་རྐུན་སོགས་ཀྱི་
གཏམ་གླེང་བ། སྤུར་མ་ནི་ཉལ་ཉིལ་དང་། ཡང་ན་ལོ་མ་སྣ་ཚོགས་བསྡུས་པའི་མིང་
ཟེར་བ། བྲུབས་ནི་བསྡུས་པ། དབྲལ་བ་ནི་འཕྲལ་བའི་མིང་། འབེལ་གཏམ་ནི་
མཚན་ མས་ མཚོན་ པའི་ རྨད་ དུ་ བྱུང་ བའི་ དོན་ ཅན་ གྱི་ ཡང་ དག་ པའི་ ཆོས་ གཏམ།
དབལ་ནི་རྩེ་མོ་དང་ཏོག་གམ་མེའི་དྲོད་ལྟ་བུར་ཡང་འཇུག བྱུར་ནི་མྱ་ངན་དང་མི་ཤིས་
པ། བྱ་མ་རྟ་ནི་ཉན་རྣའ མ་ཕོ་ཉའམ་བོང་ཆེན། བྲོ་འཚལ་ནི་ནད། འབྲོངས་པ་ནི་
ཉེ་བར་བསྟེན་པ་སྟེ། བཤེས་སྤྲིངས་ལས། མཐོ་རིས་བུ་མོ་འབྲོངས་ཤིང་དགའ་བ་
དང་། །ཞེས་པ་ལྟ་བུའོ། །དབུ་རྨོག་ནི་དབུ་འཕང་སྟེ་འདི་ཡང་བཀུར་སྟི་དང་གྲགས་པ་
རྒྱས་པའི་དོན། དབུ་རྨོག་བཙན་པ་ནི་དབུ་འཕང་མཐོ་བའམ་བསོད་ནམས་ཆེ་བའོ། །
སྦུབས་བཤངས་ནི་བུག་པའི་མིང་། འབྱེར་བ་ནི་འགྲོ་བ་དང་འདོར་བ། བྱེར་བ་ནི་
སོང་བ། བྱོས་ཤིག་ནི་གྱིས་ཤིག བགས་ཀྱིས་ནི་རིམ་གྱིས་ཞེས་པའི་དོན་ཏེ། བགས་
ཀྱིས་ཆོས་ལ་གཞོལ་ཞེས་པ་ལྟ་བུའོ། །བོན་པ་ནི་བཟླས་པ་སྟེ། མདོ་སྡེ་ཟ་མ་ཏོག་བཀོད་
པ་ལས། ཡི་གེ་དྲུག་པའི་རིག་སྔགས་འདི་བོན་ཞེས་དང་། གང་གི་ཚེ་འདི་བོན་པ་དེའི་
ཚེ་ནག་པོ་ཆེན་པོ་དང་ཤ་ཟ་དང་མཁའ་འགྲོ་མ་ལ་སོགས་པ་ཐམས་ཅད་བྱེར་བར་འགྱུར་
རོ། །ཞེས་པ་ལྟར་རོ། །དབང་ཐང་ཆེ་བ་ནི་སྐལ་བ་བཟང་བོ། བླ་གབ་ནི་སྟེང་གཡོགས།
བྱུག་རིས་ནི་གྲལ། རྣ་བ་བྱོ་བ་ནི་རྣ་བ་འཇོག་པ་སྟེ། ཕྲན་ཚེགས་ལས། སྒྲ་དེ་ཐོས་
226



པ་དང་དེ་རྣམས་རྣ་བ་བྱོ་སྟེ་ཡུད་ཙམ་བསྡད། ཅེས་པ་ལྟ་བུའོ། །བྱོ་བ་ནི་སྤོ་བ་ལ་ཡང་
འཇུག་སྟེ། བུམ་པ་གང་བྱོའི་ཚུལ་དུ་ཟེར་བ་ལྟ་བུའོ། ། དབྲག་དང་བྲག་ནི་བར་སྟེ་ཀ་
བྲག་ཟེར་བ་ལྟ་བུའོ། ། བབ་ཅོལ་ནི་མ་བསམ་པར་ཕྲིན་ལན་བྱེད་པ། བྲུ་བ་ཚ་བ་ནི་
བཀྲེས་པའམ་རྟོགས་པ། བས་པ་ནི་ཟད་པའམ་མི ཐོལ་དག་པ་སྟེ། སྨན་མདོ་བརྒྱད་
བརྒྱ་བ་ལས། ལུས་ཀྱི་ཤ་བས་ཤིང་ཞེས་པ་ལྟ་བུའོ། །བླ་བཅོལ་དང་བླ་བརྡོལ་ནི་གཉིད་
ལོག་པའི་གཏམ་ལྟ་བུ་བབ་ཅོལ་ལོ། །བླ་བོ་ནི་གཏམ་སྨྲ་བ། ཡང་བླ་བ་ནི་ཅལ་ཅོལ་སྨྲ་
བའི་དོན་ཏེ། ཕར་ཕྱིན་དྲུག་བསྟན་པ་ལས། རྐང་ལག་མེད་པས་རྒྱ་མཚོའི་ཕ་རོལ་ཏུ་
མཆོད་པར་བྱའོ་ཟེར་ན་བླ་བར་རིག་པར་བྱའོ་ཞེས་པས་སོ། །ཡང་བླ་ནི་རུང་ཞེས་པའམ་
ཆོག་ཅེས་པའི་དོན་ནོ། །བྲིད་པ་ནི་བསླུ་བ། བྱུལ་བ་ནི་མྱུལ་བ། སྦྱངས་པ་ནི་ཞི་བ།
སྦྱོར་མི་བཟོད་པ་ནི་འགྲོ་མི་ནུས་པ། འབོག་པ་ནི་བརྒལ་བ། བྲིམས་པ་ནི་བསྟབས་པ་
དང་བྱིན་པ། ་འབྲིམས་པ་ནི་འགྱེད་པར་བྱེད་པ། བེའུ་རས་ནི་ངོས་གཉིས་ཀ་ལ་སྤུ་
ཡོད་པའི་རས། གསེར་མདོག་རྣམ་རྒྱལ་དུ། བེའུ་འཕྲུག་ནི་སྤུ་ཤིན་ཏུ་རིང་བ་ཡིན་
པར་བཤད། བླའི་གྲྭ་ནི་རྒྱལ་པོས་བསྐོས་ པའི་ལས་བྱེད་པའི་གྲྭ་སྟེ་བློན་པོའི་ཚོགས་
སོ། །བོང་བ་ནི་སའི་རང་བཞིན་རྡོ་འདྲ་བ། བ་མོ་ནི་ཟིལ་བ་སྟེ་མཚན་དུས་སུ་བབ་པའི་
གྲང་རེག་ཅན་ནོ། །བད་ནི་བ་མོ་བྱ་རོག་མཐོ་གང་ནི་མཛུབ་མོའི་ཚིགས་དབུས་མའི་སྟེང་
དུ་མཐེ་བོང་གི་ཚིགས་སྦྱར་བའི་ཚད་དེ་སོར་བཞི་བའི་ཚད་དོ། །བྱ་མ་བུམ་ནི་རིལ་བ་སྤྱི་
བླུགས་སམ་བུམ་ཟུ་ཆུང་བ། བ་ཡར་ནི་བེའུ་བཙས་ནས་ཡུན་རིང་མ་ལོན་པ། བྱི་བོ་
བྱེད་པ་ནི་གཞན་གྱི་ཆུང་མ་ལ་སྤྱོད་པ། བྱི་བོ་ནི་རྒྱུན་དང་བྲལ་བའི་དོན་ཏེ། གཎྜི་བྱི་
བོ་བརྡུང་བ་ཟེར་བ་ལྟ་བུའོ། ། བས་མཐའ་ནི་གྲོང་ཟད་པའི་མུར་ཐུག་པའི་ས། དབྱེ་
ཚོང་ནི་འབྲོག་དགོན་པའི་གནས་སུ་ཚོང་བྱེད་པ། བང་བ་ནི་སྦྱང་དང་སྒམ་ལ་འཇུག་
ཅིང་། སྦྱང་ནི་རྩ་དང་འབྲུ་ལ་སོགས་པ་འཇོག་པའི་གནས་ཏེ་སྒོ་དང་སྐར་ཁུང་མེད་པ་
སྟེ། མཛོད་ལས། ཏིལ་སྦྱང་ནང་ནས་ལོ་བརྒྱ་ཞིང་ཞེས་པ་ལྟ་བུ་དང་། ལི་ཤི་མེ་ཏོག་
ལས་རྫོང་ཞེས་བྲིས་འདུག་པས་བརྟག འབྱིལ་བ་ནི་ལྷུང་བ། བྱེས་ནི་ཐང་དང་ལམ།
བོགས་འདོན་པ་ནི་ཁྱད་པར་ཐོན་པའམ་སྐྱེད་ཐོན་པ། འབྲེང་བུ་ནི་ཀོ་ཐག བྱ་ན་ནི་
ཚོད་མ། བྱན་མོ་ནི་ཚོད་མ་གཡོས་མཁན་མོ། བླ་ཐབས་ནི་གློ་བུར། སྦྱག་ནི་ལང་ཚོ་
227



དང་ཤེད་མོ་རིད་པ། སྦོ་ནི་ཤིང་སྡོང་གི་ལྟོ་བ། སྦུབས་ནི་བུག་པའམ་བུ་ག་ འབྱོག་
པ་ནི་བལྡག་པ་སྟེ་ལྷུང་བཟེད་སོར་མོས་འབྱོག་པ་ཟེར་བ་ལྟར་རོ། །དབྱེས་ཀྱི་འཚམས་ནི་
རྒྱ་མཚོའི་རླབས། སྦྲུན་པ་དང་སྒྲོན་པ་ནི་བཤད་པའམ་བསྒོ་བའམ་ཐོས་པར་བྱེད་པ།
སྦྲེང་བ་ནི་འཕྱུར་བ་སྟེ་རྒྱལ་མཚན་སྦྲེང་ཟེར་བ་ལྟ་བུའོ། །ཡང་ཚར་དུ་དངར་བ་ལ་ཡང་
འཇུག་སྟེ་སེར་སྦྲེང་ཟེར་བ་ལྟ་བུའོ། །འབལ་བ་ནི་བཏོག་པ་དང་བྲེག་པ་སྟེ་སྐུ་འབལ་ཟེར་
བ་ བཞིན་ནོ། ། བློང་བློང་ནི་ཡི་མུག་ གམ་བློ་མི་ གསལ་བ། དབྱིག་ པ་ ནི་ དབྱུག་པ།
དབུ་སྙུང་ནི་མནའ་བོར་བ་དང་འགྲོས་དོན་ཡང་ཟེར། བྲེག་སྤྱད་དམ་འདྲེག་སྤྱོད་ནི་
སེན་མོ་གཅོད་སྤྱད། དབྲེ་བོ་ནི་མི་གཙང་བའམ་གཅིན་དྲི་སྟེ། ལུང་རྣམ་འབྱེད་ལས།
བུད་མེད་མཐོང་ནས་ཁུ་བ་འཐོར་བས་གཤམ་ཐབས་དབྱེ་བོར་གྱུར། ཅེས་པ་ལྟར་རོ། །
དབྲེ་ནི་བཙོག་ པ། བྱུར་བུ་ནི་ སྤུངས་པའི་དོན་ཏེ་བྱུར་བུར་ གང་བ། ཞེས་པ་ ལྟ་
་བུའོ། །བྱུར་བུར་གང་བ་ནི་རྩེ་མོའི་བར་དུ་གང་བ་ཡིན་པར་བརྒྱུད་སྟོང་འགྲེལ་ཆེན་ལས་
བཤད་དོ། །བྱིད་པ་ནི་ཡལ་བའམ་མི་མངོན་པ་སྟེ་རི་མོ་བྱིད་ཟེར་བ་ལྟ་བུའོ། །བླ་སྐྱེས་ནི་
ཤོ་གམ་གྱི་གནས་ནས་བྱུང་བའི་རྫས་སམ་གྲུ་བཙས་སོགས་ལ་ཡང་འཇུག བོང་བུ་རྒྱས་
འཆོར་བ་ནི་རི་བོང་རྒྱུས་བཟུང་བའི་དོན་ནོ། ། འབྲོག་ནི་མར་སྣོད་ཀོ་སྒོ་ཆེན་པོ་སྟེ། ཉི་
དགའི་བྱུང་བར་འབྲུ་མར་གྱི་འབྲག་ཁྱེར་ཞེས་པ་ལྟ་བུའོ། ། བ་མེན་ནི་ལེགས་སྦྱར་དུ་ག་བ་
ཡ་ཞེས་པ་སྟེ། བ་ལང་དང་དབྱིབས་འདྲ་བ་ཞེས་པའི་དོན་ནོ། །རྒོད་གཏོང་ནི་དམོད་
མོ་ཟེར་བ་ཡོད། བྱད་སྟེམས་ནི་དྲང་སྲོང་གི་དམོད་པ་ལ་འཇུག བྱི་མོ་ནི་གཡོག་མོ།
འབྱངས་པ་ནི་ལྟོ་བ་ནས་མྱུར་དུ་འབོ་བའི་དོན། །འབོ་ནི་འབོ་བ། དབྱིག་ནི་རིན་པོ་ཆེ་
སྟེ་གསེར་དངུལ་ལས་མངོན་མཚན་ཅན་དུ་བྱས་པའི་རྫས། བེ་རེག་ནི་སྣུམ་འཁུར་ནང་
ཚང་ཅན། དཔྲལ་བ་དབྱེས་ཆེ་བ་ནི་དཔལ་བ་ཡངས་པ། དྲོད་པ་ནི་འདོད་པ་དང་སྤྲོ་
བ། བྲུལ་བ་ནི་ལྟུང་བའི་དོན་ཅན་ཏེ་བྲུལ་གཏོར་ཟེར་བ་བཞིན་ནོ། ། བུ་ཟན་མོ་ནི་
མཁའ་འགྲོ་མའམ་སྲིན་མོ། བོགས་པ་ནི་བརྒྱལ་བ། མེའི་བོག་ནི་མེ་དུག འབར་ཤ་
ནི་འཁང་བ་དང་བཀྱོན་པ། བྱ་མོ་ལབ་ནི་མཆོད་པའི་རྫས་སམ་འབུལ་ལྗོངས་དང་
དགའ་བས་སྦྱིན་པ། བྱ་དགའ་ནི་གནང་སྦྱིན་ཏེ། དཔེར་ན། རོལ་མོ་མཁན་ལ་
རོལ་མོ་བྱེད་དུ་བཅུག་ནས་སྦྱིན་པ་སྟེར་བ་ལྟ་བུའོ། ། སྦགས་པ་ནི་མི་གཙང་བ། སྦགས་
228



བསང་ནི་མི་གཙང་བ་བཀྲུས་པ། སྦུབདུས་དང་འབགས་ནི་འདྲེས་པ་དང་གོས་པ་ལ་ཡང་
འཇུག་སྟེ། མར་གྱིས་སྦགས་པའི་ལྷ་བཤོས་ཟེར་བ་ལྟ་བུའོ། །ཆུ་འབྲུག་པའམ་འབྲུབ་པ་
ནི་ཆུ་ཤིན་ཏུ་རྒྱས་པའི་མིང་། བྱུང་རྒྱལ་དུ་སྨྲ་བ་ནི་མ་བསམ་པར་ཁ་ནས་གང་ཐོན་སྨྲ་བ།
བག་ཚ་བ་དང་བག་ཁུམ་པ་ནི་གདོང་སྨད་ཅིང་སྙིང་འདར་བ་སྟེ་སྡུར་མའི་རང་བཞིན་
ཅན་ནོ། །བག་སྐྱོང་བ་ནི་སྐྱེངས་མེད་དམ་འཚེར་མེད་དོ། །བག་དྲོ་བར་གྱུར་པ་ནི་བརྗིད་
ཆགས་པ་དང་ཡི་གར་འོང་བ། བུན་སྐྱེད་ནི་ཚོང་བརྗེ་རེ་བྱེད་པའི་མིང་། དེ་ཡང་བུན་
ནི་རྙིང་བས་གསར་བ་སྐྱེད་པའི་དོན་དང༌། སྐྱེད་ནི་སྐྱེད་ཐོན་པའི་ཕྱིར་ཡང་ཡང་བརྗེ་
བའོ། །བྱ་གག་ནི་ཁྱིམ་བྱ་དང་ཆུ་བྱ་འགའ་ཞིག་ལ་འཇུག་ཅིང་། མངོན་བརྗོད་མཁས་
པའི་རྣ་རྒྱུན་དུ། བྱ་གག་དང་ཁྱིམ་བྱའི་མིང་སོ་སོར་བཤད་པ་ནི་ཁྱིམ་བྱ་གཞན་ལ་
དགོངས་སམ་སྙམ། བློ་སྒུམ་ནི་ཟབ་པའམ་མཁས་པ། དབྱེན་སྤྱོ་ནི་འདོད་ཆགས་ཀྱིས་
ཉེན་པ་སྟེ་ཉེ་སྡེའི་བྱུང་བ་ལས། སྡེ་བའི་ཆུང་མ་འདོད་ཚོགས་ཀྱིས་དབྱེན་སྤྱོ་བར་འགྱུར་
ཞེས་པ་ལྟར་རོ། །འདི་ལ་དབྱེན་བཅོས་ཞེས་བྲི་ནས་ བཟོད་ ཐབས་དམ་པའི་དོན་དུ་་
བཤད་པའང་སྣང་ཞིང་། དེར་མ་ཟད་གཡེན་སྤྱོ་དང་དབྱེན་སྤྱི་ཁྱད་མ་ཕྱེ་བར་བྲིས་པ་
མང་བས་མཁས་པ་རྣམས་ཞིབ་ཏུ་དཔྱད་པར་འཚལ། སྦལ་ནི་དོང་ཕྱག་སྦལ་ཡང་ཟེར།
དབྱི་བ་ནི་བསུབ་པའམ་ཕྱིས་པ། སྦྲེལ་བ་ནི་འབྲེལ་བའི་མིང་སྟེ། མཛོ་སྦྲེལ་གཡང་ལ་
ལྷུང་ཟེར་བ་ལྟ་བུའོ། ། དབྱིབ་མོ་ནི་གྱོ་མོ་སྟེ་ལྔ་མ། སྦྲེབས་པ་ནི་ཉེན་པ་སྟེ། སློབ་
སྤུངས་ལས། ལུས་སྦྲེབས་འདར་ཞིང་སྒུར་ནས་ཀུམ་ཀུམ་པོར་འདུག་པ། །ཅེས་པ་ལྟར་
རོ། །ཡང་སྙེམས་པ་ལ་ཡང་འཇུག སྦྲེབས་པ་ནི་ལྟོགས་པ། སྦྲེས་པ་ནི་གྲང་བས་ཉེན་
པའམ་བཀྲེས་པ་སྟེ།། ཆོས་ཡང་དག་པར་སྡུད་པ་ལས། དེ་བཞིན་གཤེགས་པ་ནི་སྦྲེས་
པ་དང་སྐྱེམས་པ་མི་མངའ་བཤད་གཅི་མི་མཛད་ཅེས་པ་ལྟ་བུའོ། །བྱེས་ནི་བརྒྱན་པ་དང་
ར་བ་སྟེ། རིམ་པ་བཞིན་བླ་བྲེས་དང་རྟ་བྲེས་ཟེར་བ་བཞིན་ནོ། །བྲ་ནི་ཤིང་ཚེར་མ་ཅན་
ཞིག་གི་མིང་དུ་གྲགས་ཤིང་། ཡང་སེམས་སྟོར་བའི་མིང་དུ་བཤད་པ་ཡང་སྣང༌། མི་བྲ་
བ་ནི་མི་ཐུབ་པའམ་མི་ཕོད་པའི་དོན་ནོ། །བྱིངས་ནི་མང་མའི་སྤྱི་ལྟ་བུ་སྟེ་ཡི་དྭགས་བྱིངས་
ན་ གནས་ པ་ ཟེར་ བ་ ལྟར་ རོ། ། སྦྲགས་ ནི་ མཉམ་ དུ་ གྲོགས་ སུ་ སྡེབས་ པའི་ དོན་ ཏེ།
འགྲེལ་བ་བཞི་སྦྲགས་ཟེར་བ་ལྟ་བུའོ། ། སྦུངས་ནི་དམ་བཅའ་དང་བློ་སྟོབས་ཏེ། ཉེ་
229



སྡེའི་བྱུང་བ་ལས། བརྟན་པ་དང་སྦུངས་ཆེར་གྱིས་ཤིག་ཅེས་པ་ལྟ་བུའོ། །དབྱར་ཁང་
ནི་དགེ་སློང་མའི་གཙུག་ལག་ཁང་ལ་འཇུག་གོ། འབྱེས་པ་ནི་བར་མཚམས་མ་འདྲེས་
པར་ལེགས་པར་མཚམས་ཕྱེད་པའི་མིང་ཏེ། མངོན་རྟོགས་རྒྱན་ལས། ཡན་ལག་ཤིན་
ཏུ་རྣམ་འབྱེས་དང༌། །ཞེས་པ་ལྟར་རོ། ། གསེར་ཕྲེང་ལས། ཡན་ལག་དང་སོར་ཚིགས་
སོགས་ཀྱི་ཉིང་ལག་རྣམ་པར་འབྱེས་པ་སྟེ། ལྷུ་ཚིགས་སོགས་ཀྱི་རིང་ཐུང་སོགས་ཀྱི་ཆ་
ཕྱེད་པ་དང་ཞེས་གསུངས་སོ། །
མི་འགོང་བ་ནི་མི་ཞུམ་པའམ་མི་སྐྲག་པ། སྨག་དང་སྨག་རུམ་ནི་མུན་པ། མུ་
ཅོར་ནི་ཁ་དྲག་དང་དོན་མེད་ཀྱི་ཚིག་སྨྲ་བའི་མིང་། རྨང་ལམ་ནི་རྨི་ལམ། རྨོངས་
བརྟུལ་ནི་བླུན་པོ་སྟེ། ཉན་ས་ལས། ཤེས་རབ་ཞན་པ་རྨོངས་བརྟུལ་བ། །ཞེས་པ་ལྟར་
རོ། །དམིགས་བུ་ནི་ལོང་ཁྲིད་དེ། སྡུད་པ་ལས། དམུས་ལོང་དམིགས་བུ་མེད་པ་བྱི་བ་
ཁྲག་ཁྲིག་རྣམས། ། ཞེས་པ་ལྟ་བུའོ། ། མི་ངས་ནི་མུ་གེའི་དུས་ཀྱི་རིམས་ནད། སྨོས་
འདྲིན་ནི་མིང་རུས་སོགས་ཤེས་པའི་སྒོ་ནས་འདྲིས་ཆེ་བའི་གྲོགས་པོ་སྟེ། ལུང་རྣམ་
འབྱེད་ལས། སྨོས་འདྲིན་གནས་སྐབས་མཉམ་པར་སྤྱོད་པ་གཉིས་ཞིག་འཁོད་དེ་ཞེས་
པ་ལྟ་བུའོ། །མོལ་བ་ནི་གཏམ་མམ་གྲོས། སྨྱན་བྱེད་པ་ནི་གཉེན་བྱེད་པ་སྟེ༔ བག་མ་
གཏོང་ལེན་གྱི་འཕྲིན་བསྐྱལ་བའོ། །དམོད་མི་དམའ་བ་ནི་དཔང་མཐོ་བ་སྟེ། བཤེས་
སྤྱིངས་ལས། ཁྱོད་ཀྱི་ཚུལ་ཁྲིམས་མ་ཉམས་དམོད་མི་དམའ། །ཞེས་པ་ལྟ་བུའོ། ། སྒེགོ་
མེད་ནི་གཏན་མེད། གླུ་བ་ནི་བཀྲག་མདངས་ཉམས་པ་སྟེ། ལུང་ཕྲན་ཚེགས་ལས།
དགེ་སློང་རྣམས་ཚ་བས་མྱ་སྟེ་དེ་དག་ལུས་སྐྱ་སེང་སེང་པོར་གྱུར་པ་དང༌། ཞེས་པ་ལྟ་
བུའོ། །འདི་ལ་ཁམས་མྱོག་དང་ཁམས་ཤོར་ཡང་ཟེར། རྨེལ་བ་ནི་འཁལ་བ་སྟེ། བལ་
རྨེལ་དུ་བཅུག་པའི་ལྟུང་བྱེད་ཟེར་བ་ལྟ་བུའོ། ། སྨྱུང་བ་ནི་ལྟོགས་པའམ་སྐོམ་པའམ་ཟས་
བཅད་པའི་མིང་སྟེ། སྨྱུང་གནས་ཟེར་བ་ལྟ་བུའོ། །མོན་དར་གྱི་གོས་ནི་རྩ་ཅི་རིགས་ཀྱི་
ཤུན་པ་ལས་བྱས་པའི་གོས་ཡོན་དང་སྲིན་བལ་ཟེར་བ་ཡང་སྣང་། སྨེ་གབ་ནི་གསང་
གནས་དགབ་པའི་གོས་སམ་བུང་མེད་ཀྱི་མི་བདེ་བ། རྨོང་བ་ནི་གཅིག་པུའམ་རྐྱང་བ་སྟེ་
བུ་གཅིག་པུ་ལ་རྨོང་གི་བུ་ཟེར་བ་ལྟ་བུའོ། །དམུ་རྒོད་ནི་མི་བསྲུན་པ། མ་ལ་ནི་ཀྱེ་ཧུད།
མྱོག་ནི་བྱིས་པ། མུན་སྦྲུལ་ནི་མི་གསལ་བའི་དབང་གིས་ལོག་པར་སྨྲ་བ། སྨྱུག་ནི་ཡུད་
230



ཙམ་མམ་རིབ་ཙམ་སྟེ། འདུལ་བ་ལས། མགོ་མྱུག་ཙམ་ཞེས་བྱུང་བ་ལྟར་རོ། ། ཡང་
མྱུག་དང་མྱུལ་ནི་གནས་ཀུན་ཏུ་འཁྱམས་པ་དང་ལྟ་རྟོག་བྱེད་པའི་མིང་། དམྱུགས་ནི་
ཕྱིར་བཏོན་པ། རྨོན་དོར་ནི་ཞིང་རྨོ་བའི་བ་ལང་སྦྲེལ་མའམ་ཞིང་རྨོད། སྨང་ཚེར་ནི་
སྣ་སྤུ་བཏོག་སྤྱད་འཇབ་ཙེས་ཀྱང་ཟེར། དམེ་ནི་མི་གཙང་བ། དམེ་བོ་ནི་དུས་གཅིག་
པ་གསོད་པའི་མི། མུར་ཐུག་ནི་མཐར་ཐུག མུ་མེད་ནི་མཐའ་མེད། རྩྭ་མུན་ཛ་ནི་
རྣམ་འབྱེད་འགྲེལ་བར་གྲེས་མ་ཡིན་པར་བཤད། སྒྲ་སྦྱོར་བམ་པོ་གཉིས་པ་ལས། རྣ་
རྣོ་ཞིང་རྩུབ་པ་ཡིན་པར་བཤད། སྨྱུགས་བཅད་དེ་བྲོས་པ་ནི་ཐང་ཆད་ཚད་དུ་བྲོས་པ།
མ་མེས་ནི་མའི་ཕ།. ཞང་བོ་ཡང་ཟེར། སྨྱུང་ནི་རིག་བྱེད་དམ་ངག་ལ་ཡང་འཇུག
སྨྱུང་འདོན་ནི་ལུང་འདོན། སྨྲེང་ནི་མི་མངོན་པར་སྨྲ་བ། སྨྱུང་ཚིག་ནི་གསང་ཚིག་
རྨེག་བཏའ་འམ་རྨེག་གཏའ་ནི་བརླག་པའི་དོན། མེ་སྐོར་ནི་ཆུང་མ་ལེན་པའི་ཆོ་ག
མས་དབེན་གྱི་ནུ་བོ་ནི་མ་མི་གཅིག་པའི་ཆུ་བོ། མིག་རས་བཙས་པ་དང་མིག་བགྲད་པ་
དང་མིག་བཅེར་བལྟ་ རྣམས་ ཕལ་ཆེར་དོན་འདྲ། མཎྜི་ ནི་ སྟེགས་ སམ་ རྐང་ གསུམ།
མིག་ལམ་ཆད་པ་ནི་ས་སྲིབས་པ། རྨུགས་ནི་སོ་ཡིས་ཟོས་པའི་མིང་སྟེ་ཁྱིས་རྨུགས་ཟེར་
བ་ལྟ་བུའོ། །མར་གད་ནི་ནོར་བུ་ལྗང་ཁུ། མུ་ཁ་ནི་གཡར་རམ་གདོང་། མད་པ་ནི་
བདེན་པ། མུ་ནི་ཁ་དང་འགྲམ་སྟེ། སྤྲིན་ཆེན་གྱི་མདོ་ལས། མུ་དང་ཁད་ཆད་དུ་
གང་བར་འགྱུར། །ཞེས་པ་ལྟ་བུའོ། །མ་ཕྱི་ནི་མའི་མ་དང་རྩ་བ་འམ་ཕྱི་མོ། དམིག་བུ་
ནི་བུ་ག མཱ་ས་ནི་ཤ མིང་པོ་ནི་བུ་མོའི་ཕུ་བོ། མུ་ཐུག་ནི་བགོ་བཤའ་བྱ་བའི་མིང་
དུ་ཡང་བཤད། མུ་ཏོ་དང་མུ་ལྟོ་བ་ནི་སྤྲང་བོ། མེལ་ཚེ་ནི་ཉིན་ཞག་གཅིག་ལ་ཐུན་
དྲུག་ཏུ་བགོས་པའི་ཆ་ གཅིག་ གོ། ཐུན་པ་ལ་ཡང་འཇུག སྨ་འབེབས་ནི་དམའ་་
འབེབས། མ་དུ་ལུང་ག་ནི་བསྐྱུར་རྩི་ཆེན་པོ། འདི་ལ་བུ་རམ་དང་པི་ཛ་ལུར་དང་བ་
ལུ་ཟེར་བ་སོགས་ཀྱི་ངོས་འཛིན་ལུགས་མང་། མན་ཤེལ་ནི་ག་ཤི་ལ་ཞེས་བྱ་བའི་རིན་པོ་
ཆེ་སྟེ་དུང་གི་རྣམ་པ་ལྟ་བུ་མཆོག་ཏུ་དཀར་བའོ། །དམུ་ཡབ་ནི་གྲ་བརྒྱབ། མ་མོ་ནི་ལུང་
མ་མོ་ཟེར་བ་ལྟ་བུ་རྩ་བའམ་ཕྱི་མོ་ལ་ཡང་འཇུག་གམ་སྙམ། མིག་ཕྱིན་གླན་པ་ནི་མིག་
ཕབ་པ། མིག་གཡོར་ནི་གྲིབ་མ་དང་གཟུགས་བརྙན་དང་སྐྲ་ཤད་སོགས་མང་པོ་ལ་
འཇུག སྨྱུག་ཤད་ནི་སོ་མང་། སྒྱུར་བ་ནི་མྱུར་བ། དམུས་བྱུང་ནི་ཚི་ཆད་དམ་ཡི་
231



ཆད། ཆུས་བྱུང་ནི་སུན་པའི་མིང་། རྨེ་བ་དང་རྨས་པ་ནི་བྱ་བྱེད་ཀྱི་དབང་གིས་སྨྲ་
བར་བྱ་བ་དང་སྨྲས་པ། ཡང་རྨས་པ་ནི་དྲིས་འཚར་བ་སྟེ། རབ་བྱུང་གི་གཞི་ལས།
མཁན་པོས་བདག་ལ་རྨས་སམ་ཅི། ཞེས་པ་ལྟར་རོ། ། རྨེད་དང་སྨོད་ནི་འདྲི་བར་བྱེད་
པ། རྨ་ནི་ཉམས་པའམ་སྐྱོན་ལ་ཡང་འཇུག་སྟེ། སྐུ་ལ་རྨ་མེད་པ་ཞེས་པ་ལྟ་བུའོ། །
ཡང་རྨས་པ་ནི་གཡུལ་དུ་མཚོན་ཕོག་ནས་སྐྱོན་བྱུང་བ་ལ་ཡང་འཇུག་པས། དག་ཡིག་
འགའ་ཞིག་ཏུ་རྨས་པ་ནི་ཉམས་པ་ཞེས་གསུངས་པ་ཡང་དེ་ལྟ་བུ་ལ་དགོངས་སོ། །ཡང་རྨེ་
བ་ནི་ཟད་དཀའ་བ། སྨེ་བའམ་སྐྱེ་བ་ནི་ཞན་པ། ཡང་སྨྲ་བ་ནི་སྐྱོན་བརྗོད་པ། སྨེ་
ནི་སྡུག་བསྔལ་དང་སྨྲས་པ་ནི་ཞེ་སྡང་ལ་འཇུག་གམ་བརྟག སྨན་པ་ནི་ཕན་པ་དང་སྨན་
བཏགས་པ་ནི་ཕན་བཏགས་པའོ། །
རྩངས་ནན་ནི་རབ་བྱུང་གི་བཏུང་བའི་བྱེ་བྲག་སྟེ། འདུལ་ བ་ལས། ཚེ་དང་
ལྡན་པ་ རྩངས་ནན་གསོལ་ཅིག་ཅེས་པ་ལྟ་བུའོ། ། རྩ་ལག་ནི་གཉེན། རྩེན་པ་ནི་རྩེ་
བའམ་རོལ་པ། གཙུག་ལག་ནི་སྡེ་སྣོད། བཙུན་པར་བྱ་བ་ནི་བཀུར་སྟི་དང་མཆོད་
པར་བྱ་བའི་མིང་། བཙས་ནི་གླུའམ་རྔན་པ་སྟེ་གྲུ་བཙས་ཟེར་བ་ལྟ་བུའོ། ། བཙས་མ་
བརྔས་པ་ནི་ཞིང་བྲེག་པའི་མིང་། བཙངས་པ་ནི་བརྫངས་པ། བཙན་ཐབས་སུ་བྱས་
པ་ནི་ནན་གྱིས་བྱས་པའམ་ནུས་པ་ཇི་ཡོད་ཀྱིས་བྱས་པ། བཙན་ཐོད་ནི་བཙན་ཐབས་སུ།
བཙད་པོ་ནི་རྒྱལ་པོ། གཙང་པོ་ནི་ཆུ་ཀླུང་། ཙུམ་པ་ནི་འོ་བྱེད་པ། རྩ་འཇིང་ནི་ཉེ་
དུའམ་གྲོགས་བཤེས། རྩེ་རྒོད་ནི་ལྷ་འབངས་དང་གཡོག་པོ། ཙོ་ཅ་ནི་ཀུ་ཤུ། ཙུ་ཏ་
ནི་ ཨ་ མྲ་ཞིམ་ པོ། རྩངས་བཙུགས་པ་ནི་ཤིང་སྲིད་དུ་འདོམ་དོ་ ཡོད་ པ་ཁོར་ཡུག་ ཏུ་
བཙུགས་པའོ། ། རྩུབ་མོ་ནི། རྒྱ་ཆེར་འགྲེལ་ལས་རྩིབ་མོ་ཞེས་བྱ་བ་ནི་འབྲས་དང་ཁྲེ་
དང་གྲོ་ལ་སོགས་པ་བཙོས་པའི་ཁུ་བ་རྩི་མེད་པར་མནན་པའི་ཆང་ཁུའོ། །ཞེས་གསུངས་
པ་ལྟར་རོ། །ཡང་ཞོའི་རུམ་ལ་རྩབས་ཞེས་ཀྱང་བྱའོ། །ཙབ་ཧྲལ་ནི་བཙུན་ཚུགས་ཉམས་
ནས་འདོད་པའི་ཚིག་མི་གསལ་བར་སྨྲ་ཞིང་ཀུན་ཏུ་ཅ་ཅོ་འདོན་པ། ཟེ་ལངས་ཀྱང་ཟེར།
ལུས་ཀྱི་ཙབ་ཧྲལ་ནི་རྒོད་བྲོར་རུང་བའོ། ། གཙང་སྦྱོར་ནི་ཟས་ཀྱི་ཞལ་ཏ་པ། ། བཙའ་ནི་
གཡའ། བཙོག་དང་བཙབས་ནི་བརྡུངས་པའི་མིང་། ཡང་བཙོག་པའམ་བརྩོག་པ་ནི་
མི་གཙང་བ་དང་། བཙོག་པོ་ནི་རྡོ་ལའང་འཇུག ཙ་གོ་ར་ནི་ཁུ་བྱུག་དང་གོང་མོ་སྲེག་
232



ཟེར་བ་སོགས་ངོས་འཛིན་མང་ཡང་གང་ལྟར་བྱ་དཀར་པོ་ཞིག་ཡིན་འདྲ། བཙའ་བ་ནི་
སྲུང་ཞིང་འཚོལ་བའི་དོན་ཅན་ཏེ། བདུད་ཀྱིས་མིག་རིས་བཙའ་བཞིན་དུ། །ཞེས་པ་ལྟ་
བུའོ། །གཟུགས་མེད་པ་ནི་འཁོན་མེད་པ། གཙེས་པ་ནི་འཚེ་བ། རྩོད་ནས་ཕྱུང་བ་ནི་
རྩ་བ་ནས་བཏོན་པ། གཙེགས་པ་ནི་ཤིན་ཏུ་སེམས་པའི་མིང་ཡིན་ཞིང༌། ཚིག་གཏེར་
ལས། ཡིད་གདུངས་པ།ཙེགས་པ་ཤིན་ཏུ་སེམས་ཞེས་པའི་འགྲེལ་བར་ཡིད་གཟིར་བའི་
དོན་དུ་བཀྲལ། མི་གཙིགས་པ་ནི་མི་རིགས་པའི་བརྡའ་རྙིང་དུ་བྱམས་ པ་ གླིང་བས་
བཞེད་ཀྱང་མི་གཙིགས་པ་ནི་མི་གཅེས་པ་དང་། གཙིགས་ཆེ་བ་ནི་གཅེས་སྤྲས་ཆེ་བའི་
མིང་ཡིན་ནོ། །ཡང་དཔེ་ཁ་ཅིག་ཏུ། གཙེགས་དང་གཙིགས་ལ་ཚེགས་དང་རྩེགས་ཞེས་
ར་མགོ་ཅན་དུ་བྲིས་པ་ཡང་སྣང་བས་བརྟག་པར་བྱ། རྩབས་པ་ནི་རྣམ་པ་མང་པོར་
གཏུབས་པ། ཙན་དན་བཞག་པ་ལྟ་བུ་ཞེས་བྱ་བ་ནི་ཙནྡན་བརྡར་ནས་ཞིག་ལོན་པར་
བཞག་པ་བསིལ་བར་གྱུར་པ་དང་འདྲ་བའི་དོན་ནོ། །
ཚང་མང་ནི་རུང་ཁང་ངམ་གཡོས་ཁང་ངམ་མེ་ཚང་། ཚིག་གུ་ནི་འབྲུའམ་སྙིང་པོ།
མཚན་མར་བརྡོལ་བ་ནི་མོ་མཚན་གྱི་ནད་བཤང་གཅི་གཉིས་ལམ་གཅིག་ནས་འོང་བའི་
ནད་ཀྱང་ཟེར། ཚང་ཐུར་ནི་གོས་ཤུབས། ཚལ་ནན་ནི་བཏུང་བ། འཚུས་ནི་ཟས་
ཏེ་ཞལ་ཟས་ལ་ཞལ་འཚུས་ཟེར་བ་ལྟ་བུའོ། ། འཚགས་བཟང་ནི་ལུས་མདངས་བཟང་བ་
དང་ཡན་ལག་རྒྱས་པ། འཚོག་ཆས་ནི་ཡོ་བྱད་དམ་དངོས་ཆས། ཆོར་བཟུང་ནི་སྨ་ར་
འཇབ་དང་འཇབ་ཙེས་ཀྱང་ཟེར། ཚེ་ཚེ་ནི་ར་མ་ཝ་འཕྱང་ཡང་ཟེར། མཚུན་ནི་ཕ་
མེས་དུས་ཀྱི་ལྷའམ། ཡང་ན་ཕ་མེས་ཀྱི་དུས་དྲན་པ། མཚུན་འཐོར་ནི་ཕ་མེས་ཀྱི་དུར་
སར་ཤ་ཁྲག་གིས་མཆོད་པ་བྱས་པ། འཚེར་འགྲིབ་ནི་སེམས་འཚེར། འཚེར་བ་ནི་
བག་ཁུམ་པ། མི་འཚེར་བ་ནི་མི་འཇིགས་པ། མཚམས་བཅད་པ་ནི་ཁྲིམས་བཅད་པ།
ཚ་གོང་ནི་སྔ་དྲོ། ཚ་ཏིང་ནི་སྔ་དྲོའི་འོག་ཅེས་པའི་དོན་ནོ། ། ཚོན་མོ་སྟེང་ངམ་ཚོན་མོ་
ནི་ཞ་ཉེ་ནག་པོ། བཤའ་རྡོ་ཟེར་བ་ཡང་སྣང་། ཚོགས་བར་མི་དབྱུང་བའི་ཚིག་ནི་
ཚོགས་དབུས་སུ་སྨྲ་མི་ཕོད་པའི་ཚིག ཚང་ཚིང་ནི་ནགས་ཚལ། འཚོག་ནི་བརྡེག་པ་
དང་བརྡུང་བ། ཚོད་བགམ་ནི་ཚོད་བརྟག་པ། མཚུལ་བ་ནི་མཆུའམ་སྣ། ཚལ་བ་
ནི་ཕྱེད་དམ་དུམ་བུ་སྟེ་མགོ་བོ་ཚལ་བ་བདུན་དུ་གས་ཟེར་བ་ལྟ་བུའོ། ། ཚགས་དམ་པ་ནི་
233



བར་མེད་པ་སྟེ། ཚགས་ནི་ཕྲེང་བ་དང་ཚར་དུ་དངར་བའི་དོན་ཡིན་པས་དཔེ་ཆ་ཚགས་
བྱས་ཟེར་བ་ལྟ་བུའོ། ། མཚན་མོའི་མདོངས་ནི་སྒྲོན་མེ། ཚམ་ཚོམ་མེད་པ་ནི་རྟོག་་
དཔྱོད་མ་བྱས་པ། ཚི་བ་ནི་ཐང་ཆུ། ཚིག་བླ་དྭགས་ནི་མིང༌། ཚིག་བརླང་པོ་ནི་
གཏུམ་ཚིག ཚོམ་ནི་བཤིབས་པའི་ཕུང་བོ་སྟེ་མཎྜལ་གྱི་ཚོམ་བུ་ཟེར་བ་ལྟ་བུའོ། །འཚོ་
ཚིས་སམ་སོ་ཚིས་ནི་སོ་ནམ་བྱེད་པ་དང་འཚོ་སྐྱོང་བྱེད་པའི་མིང་། ཚེམ་ཞུའམ་ཚེམ་ཞྭ་
ནི་རྨོག ཚེམ་ཚེམ་ནི་ཁྲབ། མཚའ་ལུ་ནི་གཞི་དམར་པོར་ཐིག་ལེ་དཀར་པོ་ཡོད་པའི་
མིང་། ཚས་ནི་ཐུམ་བྱེད་དང་དཀྲི་བྱེད། འཚལ་མ་ནི་ཟས་སམ་ལྟོ། འཚལ་བ་ནི་
ཚིམ་པའམ་ཟ་བ། ཡང་འཚལ་བ་དང་མི་འཚལ་བ་ནི་ཤེས་པ་དང་མི་ཤེས་པ་ལ་ཡང་
འཇུག འཚམ་རྔམ་ནི་འཇིགས་ཤིང་འཚབས་པ། ཚར་ཕྱིན་པ་ནི་ངེས་པར་འབྱུང་
བའམ་མཐར་ཕྱིན་པ། ཚར་དུ་དངར་བ་ནི་གྲལ་བསྒྲིགས་པ། མཚའ་ནི་གཅན་གཟན་
གྱི་བྱེ་བྲག འཚེངས་པ་ནི་དགའ་བ་སྟེ། སྤྱོད་འཇུག་ལས། གལ་ཏེ་འཚེངས་པར་
འགྱུར་ཞེ་ན། །ཞེས་གསུངས་པ་ལྟར་རོ། ། །
རྫི་ནི་རླུང་། ཛ་གང་ནི་དཔའ་བོ་ཁྱད་པར་ཅན་གྱི་ཤའི་ཕུད་དམ། ཆང་ངམ།
ཆང་རྒོད་ཀྱི་ཉིང་ཁུ་ལ་སྨན་སྣ་བཏབ་པ་སོགས་སུ་བཤད། འཛམ་བུ་ཏི་བ་ནི་ཟས་ཞིམ་
པོའི་མིང་། མཛའ་ན་མོ་ནི་ཤིན་ཏུ་སྙིང་ཉེ་བའམ་ཡང་ན་ཡང་དང་ཡང་དུ་བགྲོད་པར་
བྱ་བའི་བུད་མེད། འཛེར་བ་ནི་སྨྲ་བའམ་ཟེར་བ། ཡང་འཛེར་བ་ནི་དབྱངས་ཀྱི་ཁྱད་
པར། མཛན་མོ་ནི་བགྲོད་བྱ་ སྟེ་བུད་མེད། མཛན་ ཕོ་ ནི་ བགྲོད་བྱེད་དེ་སྐྱེས་པ།
འཛོལ་བ་ནི་ནོར་བ། མཛོལ་བུ་ནི་རི་དྭགས་ཀྱི་རྒྱ། འཛད་པ་ནི་ཟད་པ། འཛུད་པ་
ནི་འཇུག་པ། འཛེད་པ་ནི་ བཟེད་ པ། རྫོབ་པ་ནི་ སྒྲིབ་ པ་ སྟེ་ཀུན་རྫོབ་ཟེར་བ་ལྟ་
བུའོ། ། མི་བརྫི་བ་ནི་ཐུབ་དཀའ་བའམ་ཕྲོག་པར་མི་ནུས་པའི་དོན། མཛའ་བ་ནི་་
མཐུན་པ། རྫུབས་པ་ནི་འདི་ཙམ་ལས་མི་ཤེས་པའི་དོན་ཏེ། ལུང་གཞི་ལས། འདི་
ནི་རྫུབས་པས་གཅིག་ལས་ འཕྲོས་ པའི་ཆོས་ སྟོན་གྱི་ཞེས་བྱུང་བ་ལྟ་བུའོ། །འཛབ་ནི་་
སྔགས་བསྙེན་གྲོགས་བྱེད་པའི་མིང་། འཛར་བ་ནི་ཆང་བཏུང་བ་ན་ཟ་རྒྱུའི་ཟས་ཏེ་ཆང་
སྦག་གོ། ཁ་ཅིག་གིས་ཁུར་བ་རླངས་ཚོས་བྱས་པའི་མིང་ཡིན་ཟེར། འཛོད་ཚེ་ནི་ཅོག་
ཙེ། འཛར་ནི་འཕྱང་བ། འཛུར་ནི་གཟུར་བ། ལྗོངས་ནི་འབུལ་བའམ་སྐྱེས་ཏེ་
234



ར
ཕེབས་རྫོགས་ཟེར་བ་ལྟ་བུའོ། །རྫབ་ལ་ཕྱིལ་མོ་ཉུག་པར་མི་བྱ་ཞེས་པ་ནི་འདམ་རྫབ་ཐུར་
དུ་གཞོལ་བ་ལ་ལུས་འགྲེད་ཐབས་སུ་ཐུར་དུ་གཞོལ་བར་མི་བྱ་ཞེས་པའི་དོན་ནོ། །འཛན་
དཀའ་བ་ནི་སྦྱོར་དཀའ་བ། རྩུབ་པ་ནི་གཡོ་དང་ཟོལ་དང་རྫུ་བག རྫིག་པོ་ནི་འཁྲིལ་
བག་ཆགས་པ། མཛངས་པ་ནི་ལྷན་སྐྱེས་ཀྱི་ཤེས་རབ་ཆེ་བ་དང་མཁས་པ་སྟེ་མདོ་སྡེ་
མཛངས་བླུན་ཟེར་བ་ལྟ་བུའོ། །
ཝ་ཁ་ནི་ཆུ་འབབ་པའི་གནས། ལ་ལམ་ཅན་ནི་དུར་ཁྲོད། ཝ་ལེར་ཤར་བ་ནི་
ཡིད་ལ་དུ་རེ་བར་ཤར་བའོ། །ཝ་འཕྱང་ནི་ར་མ། ཝང་ལོང་ནི་རྣ་རྒྱན་གྱི་ཨ་ལོང་། །
གཞོགས་སྟེགས་ནི་ཟུར་མིག་གམ་ཀུན་ཏུ་རྩེ་བའམ་སྒེག་ཆོས། གཞོགས་འཕྱས་ནི་
གཞོགས་ཀྱིས་སྨད་པ་དང་ཤེས་ངོར་འཕྱ་བ་དང་དོན་གཅིག་སྟེ་མིང་མ་སྨོས་པར་ཁ་ཅིག་
གིས་དེ་བྱེད་དོ་ཞེས་སྨྲ་བ་ལྟ་བུའོ། །གཞའ་གསང་ནི་འཕྲིན་ལས་དང་གཡུང་དྲུང༌། ཞེ་
འགྲས་ནི་འཁོན་ ཅན་ནམ་ སྡང་བ་ དང་མི་མཐུན་ པ། གཞེན་ནི་བསྐུལ་བ། ཞེར་
འདེབས་དང་གཞེན་འདེབས་ནི་དྲན་བསྐུལ། གཞོངས་ནི་ལྗོངས་ཏེ་ལྗོངས་རྒྱུ་བ་ལ་
གཞོངས་སྤྱད་ཟེར་བ་ལྟ་བུའོ། ། ཞལ་ཞལ་ནི་ཞལ་བ་སྟེ། སྤྱོད་འཇུག་ལས། ཤ་ཡི་
འདམ་གྱིས་ཞལ་ཞལ་བྱས། ། ཞེས་པ་ལྟར་རོ། ། གཞེས་ པ་ནི་བཞུགས་ པ་ སྟེ་འཚོ་ཞིང་
གཞེས་ཞེས་པ་ལྟ་བུའོ། ། གཞེས་ནི་དུས་ཏེ་གཞེས་ཉིན་ཟེར་བ་བཞིན་ནོ། ། གཞོལ་བ་ནི་
འབབ་པ། གཞར་ཡང་ནི་ནམ་ཡང་། གཞུར་བརྟག་ནི་ཟུར་ཟ། གཞེར་ནི་བསྟེན་
པ། བཞམས་པ་ནི་ངག་འཇམ་སྟེ་བཞམས་བསྒོ་ཟེར་བ་ལྟ་བུའོ། ། བཞམས་བསྒོ་ནི་
འཇམ་པོས་གྲོས་བཏབ་པའི་སྒོ་ནས་ བསྐུལ་མ་བྱེད་ པའོ། ། གཞིལ་བ་ནི་བཅིལ་བ་ སྟེ་་
བཅོམ་པ། གཞའ་བ་ནི་ཡིབ་པ། བཞའ་ནི་རློན། གཞོབ་ནི་འཚིག་པ། བཞིབ་པ་
ནི་འཇིབ་པ། །ཞིབས་པ་ནི་འཇིབས་པའམ་གྲལ་བསྒྲིགས་པའི་མིང་། ཞུགས་ནི་མེ།
གཞར་བ་ནི་ཉེ་བའམ་མཐུན་པ། ཞོ་ཤས་འཚོ་བ་ནི་གླ་བརྔན་གྱིས་འཚོ་བ། བཞི་མདོ་
ནི་ཁྲི་ལམ་གྱི་སྣའི་ལམ་ཁ་བྲག་བཞི་ལྡན། ཞ་བོ་ནི་རྗེ་ངར་ཆག་པ། བཞུད་ནི་གཤེགས་
པའམ་སོང་བ། ཞལ་བསྤོ་ནི་སྤྱན་དབྱེ་སྟེ་རབ་གནས་ལྟ་བུ་དང་རྨང་གཞི་བཙུགས་པ་
དང་གཞི་བཙུགས་པ་ལ་ཡང་འཇུག་གོ། ཞལ་སྐྱིན་ནི་སྐུ་ཚབ། ཞེ་ནི་སེམས། ཞེ་
ཁྲེལ་ནི་ངོ་ཚའམ་ཞེན་ལོག གཞུའུ་ནི་གཞུ་ཆུང་། ཞུ་ལུབ་ནི་ལྕག་གིས་གཞུས་ཏེ་ཉོག་
235



ཉོག་བྱས་པ། གཞུས་པ་ནི་ལྕག་གིས་གདབ་པ། ཞུ་རལ་ནི་གོས་ཀྱི་མཐའ་ རིལ་བ།
ཞལ་འཚུས་ནི་ཁ་ཟས་གཡར་འཚུས་ཀྱང་ཟེར། ཞོགས་པ་ནི་ནངས་སྔ་བ། ཞིམ་རིང་
བ་ནི་གསོལ་དཔོན། འདི་ལ་གསོལ་ཀ་བ་ཡང་ཟེར། ཞམ་འབྲིང་ནི་ཞབས་འབྲིང་སྟེ་
གཡོག་པོ། ཞ་སྒྲེ་ནི་རྣ་མེད། བཞབས་པ་ནི་འཇབ་པའི་དོན། བཞེས་ཅན་ནི་ཕོར་
བ། ཞུར་ནི་རྒྱུག་པ་དང་མགྱོགས་པ། གཞའ་བ་ནི་མགུ་བ། ཞེད་པ་ནི་སྐྱག་པ་སྟེ་
ཞེད་ནས་འདྲོག་ཅེས་པ་ལྟ་བུའོ། །ཞོས་ནི་ནན་གྱིས་བྱིན་པའི་དོན་ཏེ། མ་སྐྱེས་དགྲའི་
འགྱོད་པ་བསལ་བ་ལས། འཇིག་རྟེན་མགོན་པོ་ཞེས་བྱས་ཀྱང་། ། ཞེས་པ་ལྟར་རོ། །
ཞོད་ནི་ཆར། བཞག་ཤ་ནི་ནང་ཁྲོལ་ལམ་ཡང་ན་བརླའི་ནང་ལོག་གི་ ཤའམ་བཤུལ་ཤ།
གཞས་ནི་གླུ། བཞད་ནི་བྱ་ཁྲུང་ཁྲུང་། ཡིད་བཞོས་ཏེ་སྨྲ་བ་ནི་སྙིང་གཏམ་མ་ལུས་པར་
སྨྲ་བའི་དོན། ཞལ་ལྕེ་བཅད་པ་ནི་ཆད་ལས་བཅད་པ་དང་ཁྲིམས་བཅད་པ། ཞལ་ཏ་
པ་ ནི་ བྱ་ བ་ བྱེད་ པོ། བཞགས་ པ་ ནི་ བརྒྱན་ པ འདི་ ལ་ གཞབས་ ཀྱང་ སྣང་།
གཞུངས་ནི་སྲིད་དེ་སྡེ་བ་གཞུངས་ཟེར་བ་ལྟ་བུའོ། །གཞུངས་པ་ནི་རབ་ཏུ་གྲུབ་པའི་མིང་
ཟེར་ཀྱང་ཡིད་བྱེད་རྟོག་དཔྱོད་ཤེས་རབ་རྣོ་བའི་མིང་སྟེ་ཡིད་གཞུངས་ཟེར་བ་ལྟ་བུའོ། །
བཞུན་པ་ནི་བྱ་བ་བྱེད་བདེ་བའམ་ལས་ཀ་གྲ་འགྲིགས་པའི་མིང་སྟེ་གཡོག་བཞུན་པ་བཞིན་
ནོ། །གཞུ་བདུང་བ་ནི་གཞུ་ཐེན་པའམ་གཞུ་རྒྱུད་སྤྱད་པ། ཞ་ལུ་ནི་མྱུ་གུ། ཡང་ཞ་ལུ་
སྐྱེས་དང་ཁྱེའུ་ཁ་ནི་ལོ་མ་གསར་དུ་ཁ་འབུས་པའི་མིང་ཡིན་ཞེས་མངོན་བརྗོད་མཁས་པའི་
རྣ་ རྒྱན་ ལས་ བཤད། ཞོགས་ མ་ ནི་ སྟེང་ གཡོགས་ པ་ དང་ དུམ་ བུ་ ལའང་ འཇུག
གཞོགས་ནི་དྲུང་དང་ལོགས་དང་ཟུར་ལ་འཇུག ཞུམ་བུ་ནི་བྱི་ལ། འདི་ལ་ཞེ་མི་ཡང་
ཟེར། ཞུམ་པ་ནི་ངུ་བའི་ཞེ་ཚིག ཞང་བོ་ནི་མའི་མིང་པོའམ་མངོན་བརྗོད་མཁས་
པའི་རྣ་རྒྱན་དུ་མའི་སྤུན་ཟླ་ཡིན་པར་བཤད། གཞིགས་ནི་ཞིབ་ཏུ་དཔྱོད་པའི་མིང་སྟེ།
མུ་ཐི་ལའི་ཕྲེང་བ་ལས། གྲོས་ལ་བསམ་གཞིགས་མང་བཏང་ཧང་བུག་ཆུང་། །ཞེས་པ་
ལྟར་རོ། །
གཟེབ་ནི་གུར་རམ་སྣོད། གཟོད་མ་ནི་དང་པོའམ་གདོད་མ། གཟས་པ་ནི་སྟ་
གོན་དང་བརྡེག་པར་བརྩམས་པ། གཟར་ཐག་ནི་དཔྱང་ཐག་སྟེ་གོས་གཟར་བར་བྱ་
བའི་གོས་ཀྱི་ གདང་བུའོ། །ཟིལ་ མངར་ནི་བདུད་རྩི། བཟླུམས་པ་ནི་ བསྡུས་ པའམ་
236
པའམ་



མཐུན་པ། བཟེ་རེ་ཅན་ནི་བཟོད་སྲན་ཆུང་བའམ་གཞོན་ ཤ་ ཅན། བསྒོ་བ་རྣར་
གཟོན་ནི་བསླབ་བྱ་མི་ཉན་པ། བསྡུ་ནི་དཔང་བོའམ་འཕྲིན་སྐྱེལ་བ། གཟུ་བོ་ནི་
ཕྱོགས་ལྷུང་མེད་པར་ཆིངས་སྒྲིག་མཁན། གཟུ་ལུམ་ནི་རང་བཟོ་དང་མ་བརྟག་པར་སྨྲ་
བ་སྟེ་བབ་ཅོལ་དང་འདྲ། ཡང་གཟུ་ལུམ་ ཅན་ནི་སྤྱི་བརྟོལ་ཅན་ཟེར་བ་ཡང་སྣང་།
བཟི་བ་ནི་མྱོས་པ། གཟེན་པ་ནི་རྩྭ། གཟན་པོ་ནི་གདུག་རྩུབ་པ། གཟན་ནི་ཟས་ལ་
ཡང་འཇུག་གམ། གཟོ་བ་ནི་མི་བརྗེད་པ་སྟེ་དྲིན་གཟོ་ཟེར་བ་ལྟ་བུའོ། །ཟེགས་མ་དང་
གཟེགས་མ་ནི་ཆ་ཤས་སམ་ཉག་མ་དང་འཐོར་མ། ཟེར་མ་ནི་ཆུ་ཐིགས། ཟུང་ང་ནི་
གླང་པོ་ཆེའི་སོ་འདྲ་བའི་ཕུར་བ། གཟེབ་ཀྱི་སྤྲོག་མ་ནི་གཞོང་བ་ཞབས་ཅན། ཟ་ཟ་ནི་
མ། ཟོ་མདོག་ཡང་་བ་ནི་བརྩོན་པ་ཕུན་སུམ་ཚོགས་པ་དང་ལུས་བདེ་བ་དང་ལྡང་བ་
ཕུན་སུམ་ཚོགས་པ་དང་བཞིན་གྱི་མདངས་གསལ་བ་ལ་ཡང་འཇུག ཐོ་མདོག་བདེ་བ་
ནི་ལས་སུ་རུང་བ་ལ་ཡང་འཇུག གཟེམ་པ་ནི་འཛེམ་པ། ཟས་སྤགས་ སམ་ཟན་
སྤུགས་ནི་ཟན་དང་མཉམ་དུ་ཟ་རྒྱུ་ལྡུམ་སོགས་ཏེ་སྣུམ་གྱིས་བཟོས་པའི་ཚོད་མ་ལྟ་བུ་ཟས་
ལ་སྤྱོད་སྤུགས་པའོ། །གཟེངས་བསྟོད་པ་ནི་སྤྲོ་བ་སྐྱེད་པ། ཟོབ་དང་ཟོལ་དང་ཟོག་པོ་
ནི་བསླུ་བའམ་གཡོ་སྒྱུ་དང་བརྫུན། ཟལ་བོ་ནི་ཁྲ་བོ་སྟེ་བ་ལང་དཀར་ཟལ་ཟེར་བ་ལྟ་
བུའོ། །ཟེད་པ་དང་ཟེགས་པ་ནི་གོས་ཀྱི་མཐའ་ཐེགས་པ་ཟེར་བ་ལྟར་ཉཡས་པའི་དོན་ལ་
འཇུག་ཅིང་། ཟེགས་པ་ནི་རྙིང་བ་དང་ལྷུང་བ་དང་སྙིགས་མ་སོགས་ཀྱི་དོན་ཏེ། སྙན་
ངག་མེ་ལོང་ལས། ཨུཏྤལ་སྔོན་པོ་ཟེགས་པར་འགྱུར། །ཞེས་པ་ལྟར་རོ། །ཟེའུ་འབྲུ་ནི་
མེ་ཏོག་གི་ལྟེ་བའམ་ཟེ་བ། དེ་ཡང་གུར་ཀུམ་གྱི་མེ་ཏོག་ལྟ་བུའི་ལྟེ་བ་དང་ཟེ་བ་གཉིས་
དོན་གཅིག་ཡིན་ཞིང་། ཨུཏྤལ་ལྟ་བུའི་མེ་ཏོག་གི་ལྟེ་བ་དང་ཟེའུ་འབྲུ་གཉིས་གཅིག་ཅིང་
ལྟེ་བ་དང་ཟེ་བ་གཉིས་མི་གཅིག་པར་ཚིག་གཏེར་འགྲེལ་པ་ལས་བཤད། བཟླུགས་པ་ནི་
གནང་བའམ་ཞུ་བའམ་སྨྲ་བ། མ་བཟླུགས་ཀྱང་ནི་མ་དྲིས་ཀྱང་ཞེས་པའི་དོན། ཡང་
བཟློ་བ་ནི་སྨྲ་བ་སྟེ་རྒྱལ་བའི་བཀའ་སྐྱ་སེར་ཀུན་ལ་བཟློ་བ་ཟེར་བ་ལྟ་བུའོ། ། ཟ་མ་ནི་དུས་
ཀྱི་བྱེ་བྲག་སྟེ། ཞག་དང་ཟ་མ་མ་བཞག་པར། ། ཞེས་པ་ལྟ་བུའོ། ། ཟེ་ནི་རྔོག་མ།
ཟང་ཟིང་ནི། རྣམ་བཤད་རིག་པ་ལས། ཟང་ཟིང་ཞེས་བྱ་རྙེད་པ་དང༌། །འདོད་ཡོན་
གཟུགས་དང་ཟས་ལ་ཡོད། །ཅེས་པ་ལྟར་དོན་མང་པོ་ལ་འཇུག ཟན་དྲོན་ནི་ནས་ཆན་
237



གྱི་ཐུག་པ། ཟིལ་མངར་གྱིས་པ། ཅིན་པའི་བཟའ་བ་ནི་ཟིལ་མངར་གྱིས་སྦྲུས་པའི་དོན།
ཟ་འགྲམ་ནི་མཁུར་ཚོའི་རྒྱབ་ཙམ། ཟ་འོག་ནི་སྐད་པ་སྣ་ལྔས་བཏགས་པའི་གོས་ཆེན།
གཟུགས་ པ་ནི་འཛུགས་ པ་ སྟེ་གཟུགས་སུ་རུང་བ་གཟུགས་ཀྱི་ མཚན་ཉིད་ཟེར་བ་ལྟར་
རོ། །གཟང་བ་ནི་བརྐྱང་བ་སྟེ་ཚེར་མ་གཟང་རིང་ཟེར་བ་ལྟར་རོ། །ཟབས་སུ་ནི་ཐོབས་
སུ་སོང་བའི་དོན་ཏེ་གཏིང་གི་མིང་། བཟང་མཁན་ནི་གོས་བཟོ་བ། གཟར་ནི་དཀན་
གཟར་བོ་དང་གཟར་སྟན་ཟེར་བ་ལྟར་དོན་འགའ་ལ་འཇུག ཟ་ཕོད་ནི་ལྟོ་ཆེ་བ། མི་
བཟད་པ་ནི་ཆེན་པོ་དང་འཇིགས་སུ་རུང་བ་དང་དྲག་ཤུལ་དང་སྔགས་བྱེད་སོགས་ལ་
འཇུག ཟོམ་ནི་ཁོག་པའམ་ཁོག་སྟོང་སྟེ་རིའི་ཟོམ་ཟེར་བ་བཞིན་ནོ། །ཟིལ་བ་ནི་རླན་
ནམ་ཚུ་འཐོར་མ། ཟུན་ནི་མཛའ་བཤེས། ཆུད་གཟན་པ་ནི་ཆུད་ཟོས། གཟབས་
དང་བཟབས་ནི་བག་ཡོད་པའི་མིང་བཀུར་སྟི་ལ་འཇུག་གམ་བརྟག ཟ་ཁུ་ནི་གཅིན་སྙི་
བའི་ནད། གཟུགས་མོ་ནི་བྱི་ཐུར༔ ཟག་ཕུང་ནི་ཕུང་བོ། ཟོ་ནི་ཁམས་སམ་རང་
བཞིན་ཏེ། སློབ་དཔོན་ཐུ་མིས། ཟོ་བཟང་དད་པ་ལ་བརྟེན་ནས། །ཞེས་གསུངས་པ་
ལྟར་རོ། །
འུབས་ནི་འདུས་པ། འོན་ཅིག་ནི་བྱིན་ཅིག་དང་ཁྱེར་འོངས་ཤིག་ཅེས་པའི་དོན་
ནོ། །འོ་ཅག་ནི་ཐམས་ཅད། འོལ་བ་ནི་ནག་པོ། འོལ་ཁ་ནི་དཀར་སེར་གྱི་མདངས་
མི་ གསལ་བ། འོལ་ ཡང་ ནི་ དཔེར་ཡང་། འོག་ པག་ ནི་ སྐེད་ རགས་ གྱི་ རྒྱན་ ཡིན།
འོར་ཅིག་ནི་ལན་ཅིག་གམ་ཐོངས་ཤིག འོག་གཟུ་ནི་ཡུལ་མིའི་ཚོགས་སམ་ཡུལ་དཔོན།
འོ་ གཟེ་བ་ནི་བྱ་བ་ལ་སྦྱིན་ ཅིང་མྱུར་བའམ་སྤྱོད་ལམ་དང་ཆ་ལུགས་མཛེས་པ། འོ་
འདོད་འབོད་པ་ནི་ངུ་འབོད། འུ་ཤ་ཁུ་ཚན་ནི་འབྲས་བཙོས་པའི་ཁུ་བ་ཚ་མོ། འོར་
ནད་ནི་སྐྲངས་ནད། འོལ་སྤྱི་ནི་དོན་སྤྱི། འོར་འགའ་ནི་རེ་འགའ༑ འོ་གཡོའམ་འོ་
ཡོག་ནི་རྒྱ་ཁྱིའམ་ཁྱི་གུ། འོད་པ་ནི་ཤྭ་འོད་ཕལ་སྐད་ལ་ཆུ་ལོག་ཟེར། འོད་པ་ནི་ཡོད་
པའམ་འོབས། འོལ་ཚོད་ནི་རང་བཟོས་ཆོད་འཇོག་བྱས་པ། འོད་མ་ནི་སྨྱུག་མའ་སྤ།
བྱ་འོལ་པ་ནི་ནེ་ལེ་ཡིན་ནམ་བྱ་ཆེན་པོ་ཡང་ཟེར། འོལ་མ་མཆིས་པ་ནི་སྤྱོད་ཡུལ་དུ་མ་
གྱུར་ པ། འོན་ སེང་ ནི་ ཕག་ ཉན། འུ་ སུ་ ནི་ ཤང་ཚེའོ། ། འོན་ ཏང་ ནི་འོན་ཀྱང་།
འོག་འགྱུ་ནི་རང་གི་རྣམ་རྟོག་མང་བ་རང་གིས་མི་ཤེས་པའམ་གཞན་ལ་མི་མངོན་པར་
238



བྱས་པའོ། ། འུད་ནི་ ཤུགས་དང་། འུ་ ལག་ནི་གླ་མིའམ་གཡོག་པོ་སྟེ་རིམ་པ་བཞིན།
སྙན་ངག་དཀའ་འགྲེལ་དབྱངས་ཅན་དགྱེས་གླུ་ལས། འུད་ཆེན་པོ་བྱས་པ་འདི་རྨད་
བྱུང་གི་དཔེ་སྟེ་ཞེས་དང་། གཡེད་མེད་བསོད་ནམས་ཁྲལ་དང་འུ་ལག་གིས། མནར་
མིན་ཞེས་བྱུང་བ་ལྟར་རོ། །འོ་ནི་ཞེས་པ་ནི་འདི་ཞེས་པའམ་ཁོ་བོ་ནི་ཞེས་པའི་དོན་ནོ། །
འུང་ནས་ནི་འདི་ནས། འོལ་ཀ་ནི་ཆུ་རྐ། འོར་ཆེ་ནི་སྐུ་དྲིན་དང་བཀའ་དྲིན་ཏེ། བློ་
སྦྱོང་དོན་བདུན་མ་ལས། འོར་ཆེ་མ་འདོད་ཅེས་པ་ལྟ་བུའོ། ། འོལ་མ་སེ་ནི་དབྱི་མོང་
ཡིན་ཞེས་མངོན་བརྗོད་མཁས་པའི་རྣ་རྒྱན་ལས་བཤད། འོར་བ་ནི་བོར་བའམ་སྐྱོབ་པ།
འོས་འགེབ་ནི་ཇི་འོས་སམ་མཚམས་རན་པའོ། །
ཡ་ལད་ནི་གོ་ཆ་དང་རྨོག་ལའང་འཇུག ཡོལ་གོ་ནི་གཞོང་བའམ་སྣོད། ཡོང་
ཡེ་ནི་ངེས་པར་དང་རྣམ་པ་ཀུན་ཏུ་ཞེས་པའི་དོན། ཡ་མ་བརླ་ནི་སྙིང་པོ་མེད་པའམ་མི་
བདེན་པ། ཡ་གད་ནི་རྐང་རྟེན་ནམ་སྐས་ཀ ཡུར་དང་གཡུར་ནི་གཉིད། མི་ཡོགས་
པ་ནི་མི་ཁེབས་པ། གཡེམ་པ་ནི་འདོད་པ་སྟེ་ལོག་གཡེམ་ཟེར་བ་ལྟ་བུའོ། ། གཡམ་ནི་
ཞར་དང་ཞོ་ཏེ་གཡམ་ལ་བརྒྱུག་ཟེར་བ་ལྟ་བུའོ། །གཡར་འདྲེན་ནི་སྤྱན་འདྲེན། གཡར་
ནི་ཁའམ་གདོང་སྟེ་ཁས་ལེན་པ་ལ་གཡར་དམ་ཟེར་བ་ལྟ་བུའོ། ། གཡར་ངོ་ནི་གདོང༌།
གཡར་ལམ་ ནི་མདུན། གཡེ་ནི་ད་གོན་ པ་ལས་ཀྱང་ ཐག་རིང་བའི་འབྲོག་དགོན་ཏེ།
སྒོ་མཐའ་ཡས་པའི་གཟུངས་ཀྱི་འགྲེལ་བ་ལས། དགོན་པ་ནི་གྲོང་ལས་འདོམ་ལྔ་བརྒྱ་
ཕན་ཆད་དོ། །གཡེ་ནི་དེ་བས་ཀྱང་རིང་བའོ་ཞེས་པ་ལྟར་རོ། །ཡུ་ཤ་ནི་ཐུག་པའི་བྱེ་བྲག་
སྟེ། ཟླ་ཟེར་ལས། ཡུ་ཤ་ནི་བཅའ་སྒྲ་དང་པི་པི་ལིང་དང་ཟེ་འབྲུ་དང་གོ་སྙོད་དང་
ཤིང་ཀུན་ལ་སོགས་པ་མ་བཏབ་པར་མོན་སྲན་དྲེའུ་མུངྒ་ཞེས་བྱ་བ་ལ་སོགས་པ་བསྐོལ་
བའི་ཁུ་བའོ། །ཞེས་པ་ལྟར་རོ། །གཡོར་མོ་ནི་གྲུ་ལ་བཙུགས་པའི་ཤིང་དར་དང་བཅས་པ་
ཞིག་གི་མིང་ངོ༌། ། ཡུས་ནི་བདེན་པ། གཡར་སྔ་བྲིམ་པ་ནི་གཟིགས་པར་མཛོད་ཅིག་
ཅེས་པའི་དོན། ཡས་སྟགས་སམ་ཡ་སྟགས་ནི་ཡས་གླུད་ལྟ་བུ་སྟེ་ཡོ་བྱད་དང་རྫས་མང་
པོ་བསགས་ནས་བོན་པོའི་ལུགས་ཀྱིས་མདོས་འཕེན་པ་ལྟ་བུའོ། ། ཡས་སྟགས་ཞེས་པ་གྲོང་
ཚིག་ཡིན་ཡང་ཟེར། ཡ་ཡོར་ནི་འཐག་པའི་ཚེ་བར་བར་དུ་སྤུན་མ་བཅུག་པའི་དབང་
གིས་ སེང་སེང་པོར་གྱུར་པ། གཡེན་ནི་ངོ་ཚ། གཡེན་སྤྱོ་ནི་ཅོ་འདྲིའམ་དོན་མེད་
239



པའམ་སྡང་བར་བྱེད་པ་དང་འཁྲུགས་པ། གཡུར་ཟ་ནི་ལེགས་པར་སྨིན་པའི་ལོ་འབྲས་
ཕྱུག་པ། ཡུར་ཆུ་ནི་དྲངས་པའི་ཆུ། ཡུར་བ་ནི་ཆུའི་འོབས། ཡིབ་ནི་གབ་པའམ་
སྦས་པ། ཡང་མིག་ནི་ཨ་ལོང་། གཡས་ཁྱིམ་གྱི་ནུ་བོ་ནི་མས་དབེན་གྱི་ནུ་བོ་ཡིན་ཞིང༌།
མས་དབེན་གྱི་ནུ་བོ་ཟེར་བ་ཡང་མ་མི་གཅིག་པའི་ནུ་བོ་ལ་ཟེར། གཡུང་བོ་ནི་ཀླ་ཀློ་ཡིན་
པར་རྒྱ་ཆེར་འགྲེལ་ལས་བཤད་དོ། །ཡ་མ་ཟུང་ནི་མ་འགྲིགས་མ་ཡིན་པ་སྟེ་ཆོ་འཕྲུལ་ཡ་མ་
ཟུང་ཟེར་བ་ལྟར་རོ། །ཡིད་ཀྱི་ཤིང་རྟ་ནི་བསམ་པ་དང་འདོད་ཆགས་ཅི་རིགས་ལ་འཇུག
ཡིད་ལ་གཅགས་པ་ནི་ཡིད་ལ་དམ་དུ་འཛིན་པ། ཡིད་སྲུབས་ནི་བདུད་དང་འདོད་པ།
ཡོ་ལང་ནི་མཚར་སྤྱད། ཡབ་ ཆ་ནི་དགོས་ཆས། · གཡར་ མོ་ ཐང་ནི་ལུ་གུ་མེ་ཏོག
ཡུང་ང་ནི་སྒ་སེར་ཏེ། ས་སྐྱའི་ལེགས་བཤད་རིན་ཆེན་གཏེར་ལས། ཡུང་ང་དང་ནི་ཚ་
ལ་ལས། །ཞེས་པ་ལྟ་བུའོ། །ཡི་ག་འཆུ་བ་ནི་དང་ག་འགགས་པ་སྟེ་ཟས་ལ་ཞེན་པ་ལོག་པ།
ཡུ་བུ་ནི་ངེད་ཅག་སྟེ། སྤྱོད་འཇུག་ལས། ཡུ་བུ་གཉིས་ཀ་ལས་འགྲུབ་པས། །ཞེས་པ་
ལྟར་རོ། །གཡན་པ་ནི་ནད་ཀྱི་བྱེ་བྲག ཡེ་འབྱམས་ནི་སྟོང་ཉིད། གཡར་གཟིགས་ནི་
ཟས། ཡེ་འབྲོག་ནི་འགོ་བའི་ནད་ཀྱི་བྱེ་བྲག་གམ་ཡང་ན་མི་འདོད་པ་དང་སྦྱོར་བའི་མི་
མ་ཡིན། ཡལ་འཛུགས་པ་དང་ཡལ་གཟུགས་པ་ནི་རྒྱལ་བཙུག་པའི་མིང་དུ་འདུལ་བ་
འཛིན་པས་དགེ་ཚུལ་སྤྱི་ལྡོག་པ་དང་འཇུག་ པའི་ ཚུལ་ཁྲིམས་རྣམ་བཤད་ ལས་ བཤད།
འདི་ལ་སྐུགས་བཙུག་པ་ཡང་ཟེར། ཡི་ཆད་དང་ཡི་གསོད་པ་ནི་སྐྱོ་བ་དང་ཞུམ་པ་དང་
སྒྱིད་ལུག་པ། ཡ་ཟ་མ་ལུག་ནི་ཇི་ལྟར་བྲོས་པ་མ་ཞུ་བར་ཐུར་དུ་འབྱུང་བའོ། །ཡུག་པ་
དང་ཡོབ་ཡོབ་ནི་རྐང་པ། གཡང་དགར་ནི་ལུག ཡིད་གཅུགས་ནི་ཡིད་མཐུན་པ་དང་
མཛའ་བཤེས། གཡུལ་ནི་འཐབ་པའི་གནས། གཡུལ་གཤོམ་པ་དང་གཡུལ་གཤམ་པ་
ནི་ གཡུལ་ སྤྱོད་ པ་ དང་ གཡུལ་འགྱེད་ པའི་ མིང་། ཡོན་ པོ་ ནི་ ཀློག་ པོའམ་ འཁྱོག་པོ།
གཡས་པ་ནི་བརྙས་པ། ཡོ་བྱད་བསར་བ་ནི་ཡོ་བྱད་སྟ་གོན་བྱས་པ། ཡ་ག་ནི་སྐྱོན་ཚིག
གཡིགས་པུ་ནི་སྐྱིགས་པ། ཡིད་གཞུངས་ནི་ཡིད་འཇམ་པའམ་དོན་མྱུར་དུ་ཤེས་ནུས་
པའོ། །
རེང་བུའམ་རང་བུ་ནི་འབྲེལ་མེད་དམ་རྐྱང་བ། རང་ཆགས་ནི་ཕུན་ཚར་ གྱི་
མཐའ་བཙེམས་པ། རིབ་མ་ནི་ར་བ། རི་ཟོམ་ནི་རི་རྩེའི་བྲག་སྐྱིབས་སམ་རིའི་རྩེ་མོ།
240



རལ་གུ་ནི་བེར་རམ་སྣམ་གོས། རལ་གུ་ཅན་ནི་བཙུན་མོའི་སྐུ་སྲུང་བ། རམ་ཤག་ནི་
འབྱོར་པ། རུས་ཁུ་ནི་གཏུམ་པ། རོལ་ནི་ཤུལ་ཏེ་ཞིང་རྨོ་བའི་རོལ་ཟེར་བ་ལྟ་བུའོ། །
ར་མོ་ཤག་ནི་ར་མཉེ། ར་མདེགས་སམ་ར་མངའ་ནི་དཔུང་བསྒྲིགས་ནས་གྲོགས་བྱེད་
པའི་མིང་། རོག་པོ་ནི་ནག་པོ། རེ་སྟེས་ནི་ཅི་མི་རུང༌། རི་རྐང་ནི་རི་ཕྲན།རི་སུལ་ནི་
ཆུའི་འོད་པས་ཟོས་པའི་གཤོང་སྟེ། ལུང་གཞིའི་འགྲེལ་པ་ལས། རི་སུལ་ནི་ཆུའི་འོད་
པས་ཟོས་པའི་རི་སུལ་ལོ། །ཞེས་གསུངས་པའི་ཕྱིར། ངམ་གྲོག་ཀྱང་དེ་ཡིན་ནོ། ། རི་
བྲག་ནི་རིའི་གྲོད། རྣམ་འབྱེད་འགྲེལ་པ་ལས། མཐའ་ཁོབ་ཀྱི་གྲོང་གི་མིང་དུ་ཡང་
བཤད། རི་འོར་ཡང་དེ་ལ་ཟེར། རེ་ལྡེ་ནི་རྩ་གདན་ལྷས་མ་ཕྱ་ར་དང་སྣམ་བུ་ལ་ཡང་
འཇུག ་ རས་མ་ནི་གོས་ཀྱི་དུམ་བུའམ་ཚལ་བུ་ཕྲ་མོ། རལ་བ་ནི་ཕྱོགས་གཅིག་ཆད་
པའམ་ལྡིབས་པ་སྟེ། དབྱར་གྱི་གཞི་ལས། གནས་རལ་བ་དང་། གྲུམ་པ་འཆོས་
པའི་སླད་དུ། ཞེས་པ་ལྟ་བུའོ། །རམ་ཕྱིས་ནི་སྣག་བུམ། བརླམ་པ་ནི་བསྐྱོད་པ་སྟེ་
གདོན་གྱིས་བརླུམ་པ་ཟེར་བ་ལྟ་བུའོ། །བརླང་པོ་ནི་རྩུབ་པ་སྟེ་ཚིག་བརླང་པོ་ཟེར་བ་ལྟར་
རོ། །རླུབས་ནི་འོབས་སམ་ཁུང་བུའི་མིང་། བརླང་ཆེས་པ་ནི་བརླབ་ཆེ་བ། རེ་ཁ་ནི་
རི་མོ། རི་བ་ནི་རིན་ཏེ་ཀཎྜ་པ་ཎ་བརྒྱ་རི་བའི་གོས་ཟེར་བ་ལྟར་རོ། །རོག་མ་ནི་ཤ་མ།
རྟགས་ནི་ཆུ་འགོག་པའི་ར་བ། རླུང་གིས་སླགས་པ་ནི་རླུང་གིས་དེད་པའི་མིང་། དྲོ་བ་
ནི་འཕྱུང་བ། རིམས་ཤིག་ནི་ཁྲིམས་ཤིག རུས་ཚོ་ནི་པུས་མོ། རོ་མ་ནི་སྙིགས་མ།
རལ་ཅོག་དང་རལ་ཚོགས་ནི་རྣལ་འབྱོར་པའི་རལ་པ། རཀྟ་ནི་ཁྲག རི་སྐྱེགས་ནི་རི་
སྐེད། རོ་མྱགས་ནི་འདམ་རྫབ། རོགས་ པ་ ནི་ བྱིས་ པ། རེས་ མ་ ནི་བུད་ མེད།
རླམ་ནི་སྣོད་དང་གོས་སོགས་ལ་ཆགས་པའི་གཡའོ། །བ་ཐག་ལའང་འཇུག ར་གན་ནི་
ཟངས་སེར། རིད་པ་ནི་རྫུད་པ་སྟེ་སྐེམས་པ་དང་ཤ་སྲབ་པའི་མིང་། རོད་པ་དང་རད་
པ་ནི་གོས་ཀྱི་ཞེ་ས། རོད་ནི་རྣམ་པ་དང་ཉམས་ལ་ཡང་འཇུག་སྟེ། འདུལ་བ་ལས།
རོད་ཉམས་ཤིང་ངོ་ཟུམ་ནག་པོར་གྱུར་ཅེས་པའོ། །རན་པ་ནི་རྩྭའི་མིང་ལྕུག་ཕྲན་ལ་ཡང་
འཇུག རིལ་ནི་ཐམས་ཅད། རངས་པོ་ནི་རིལ་པོ། །བརླིང་བ་ནི་དུལ་བ། རླངས་
དང་རླབས་ནི་རྒྱ་ཆེ་བ་དང་འབྱམས་ཀླས་པ། རེགས་པ་ནི་བྲེགས་པ་སྟེ་དགེ་སྦྱོང་མགོ་
རེག་ཟེར་བ་ལྟ་བུའོ། །རིངས་པ་ནི་བྲེལ་བ་དང་བརྩོན་པ། རླིད་པུ་ནི་རྒྱལ་བ། རེག་
241



ཟིག་ནི་ཟིན་བྲིས་སམ་བཀས་བཅས། རླག་པ་ནི་ལུག་པ། རུམ་དང་ཕག་དང་ལྟོ་བ་
རྣམ་གྲངས་སུ་འཇུག་པའང་ཡོད། རབ་རིབ་ནི་ལིང་ཐོག རོ་ཙ་བ་ནི་ཁུ་བ་འཕེལ་བ།
རེ་ལྟར་ཐོགས་པ་ནི་ཡུན་ཅི་ཙམ་ཐོགས་པ། རུ་སྐྱ་ནི་གྲུ་སྐྱོད་བྱེད་ཀྱི་ཤིང་ལེབ། རུ་སྐྱོ་
འཛིན་པ་ནི་རླུང་གཡོར་ ཐོགས་པ། རླུང་གཡོར་ཐོགས་པ་ནི་རླུང་གཡོར་གྱི་དྲུང་ནི་
འདུག་ཅིང་ལམ་དང་ལམ་མ་ཡིན་པ་རྟོག་པར་བྱེད་པའོ། །རློང་དུ་གྱུར་པ་ནི་བརྟན་པ་
ཐོབ་པའོ། །རིམ་གྲོ་ནི་མཆོད་པར་བྱེད་པ་རི་མོར་བགྱིས་པ་ནི་གུས་པར་བྱེད་པ་སྟེ་གཉིས་
ཀ་བཀུར་སྟིའི་རྣམ་གྲངས་སོ། །
ལག་གི་བླ་ནི་ལས་དེ་དང་དེ་ལ་བསྐོས་པའམ་ལས་དཔོན། ལན་ཀན་ནི་ཁ་ཁྱེར་
རམ་སྟེགས་པུའམ་པུ་ཤུ། ལོང་བུ་ནི་ཤིང་ཏོག ལག་ཉ་ནི་བྱིན་ལེན་མ་བྱས་པར་ལེན་
པ། ལ་གཅན་པ་ནི་ལ་སྟེང་གི་ཤོ་གམ་པ་སྟེ་ལའི་ཚུགས་པ་ཡང་ཟེར། དེ་ཡང་ཕ་རོལ་
གྱི་དམག་འོང་བ་དང་ལམ་ཉམ་ང་བ་བསྲུང་བའི་ཕྱིར་རྒྱལ་པོས་བཞག་པའི་སྐྱེས་བུའོ། །
ལོ་ཆུན་ནི་ ལྷན་པ་ལེབ་མོའམ་ཡང་ན་ལོ་མ་མང་པོ་ཕན་ཚུན་ བ།ཤིབས་ པའི་ ཆུན་པོ།
ལན་བུ་ནི་སྐྲ་ལྷས་མ། ལག་ལྕམ་ནི་མཁྲིག་མ་ཕན་ཆད་ཆད་པ། ལག་སོར་ལུམ་པོ་ནི་
མཁྲིག་མའི་ཕྱོགས་ན་ལག་པའི་མཚན་མ་ཙམ་ཡོད་ཅིང་ཅུང་ཟད་བྱ་བ་བྱེད་མི་ནུས་པ།
ལག་གཟུངས་ནི་སྒོ་གླེགས་ཕྱེ་བ་དང་གཏན་པའི་ཕྱིར་ལྕགས་ལས་བྱས་པ་ཞིག་གོ། ལི་ཁ་
ར་ནི་བུ་རམ་ལྦུ་བ་རྡོག་པོར་བྱས་པ་སྟེ་དེ་ལ་ཤ་ཁ་ར་དང་ཀ་ར་ཡང་ཟེར་རོ། །ལེ་བརྒན་ནི་
གོས་དར་དམར་པོའམ་ལེ་བརྒན་རྩི་ལ་བལ་པོ་གུར་ཀུམ་ངོས་བཟུང་བ་ཡང་ཡོད། ལ་
བཟླས་ནི་ཐག་བཅད་པ། ལ་ཟློ་བ་ནི་ཐག་གཅོད་པ། ལུད་པ་ནི་འཕྱུར་བ། ལབ་
ལོབ་ནི་དོན་མེད་ཀྱི་གཏམ། ལོ་ཐང་ནི་རྒྱལ་པོའི་དཔྱ་ཡིན་ཞེས་རྣམ་འབྱེད་འགྲེལ་པ་
ནས་བྱུང་བས་ལོ་དུས་ཀྱི་རྒྱལ་པོ་ལ་དབུལ་བའི་དཔྱའོ། །ལེགས་སྦྱར་གྱི་ཁྲུས་ནི་རླུང་
འདྲེན་པའི་རྩ་བ་དང་སྡོང་བུ་དང་ལོ་མ་དང་འབྲས་བུ་དག་བསྐོལ་ནས་ཁྲུས་བྱེད་པའི་
མིང་། ལག་སྤྱོད་ཀྱི་ལས་ནི་མི་མང་པོས་ལག་རུབ་སྟེ་བྱས་པའི་ལས། ལག་ཕྱི་བ་ནི་
རྣག་ གཟན་གྱི་མིང་གི་རྣམ་གྲངས་སུ་ལས་ཆོག་གསེར་མདོག་རྣམ་རྒྱལ་ལས་གསུངས།
ལག་ལྕིབས་ནི་ལག་པའི་དྲི་མ་གཞན་ལ་གོས་དོགས་པའི་ལྕིབས་སོ། །ལ་འུར་དང་ལ་གོར་
ནི་མགྱོགས་པའམ་སྐྱེན་པ། ལམ་ཁ་བྲག་ནི་ལམ་གྱིས་མཚམས། ལན་པ་ནི་ཉེས་པ་སྟེ་
242



ངས་མ་ལན་ཟེར་བ་ལྟ་བུའོ། །ལུགས་ཀྱི་སྤྱན་པ་ནི་ཁྲིམས་བདག ལིངས་པ་ནི་རྔོན་པ།
ལིངས་བཏབ་ནི་རི་དྭགས་བདའ་བ། ལོངས་པ་ནི་ རྒྱུགས་ པ་ སྟེ་ལོངས་ པ་གཞིར་་་་
གཏོགས་པའི་ལྟུང་བ་ཟེར་བ་ལྟར་རོ། །ལོང་གཏམ་ནི་རང་དགར་སྨྲ་བའི་དོན་མེད་ཀྱི་
གཏམ། ལམ་གོལ་ནི་ལམ་ལོག ལ་ཉེ་ནི་མཚན་མ་སྟེ་མི་འདིའི་ལ་ཉེ་ལ་བལྟོས་ཟེར་བ་
ལྟ་བུའོ། །ལག་སྦྲང་ནི་སློང་མོ་པ། ལིང་གིས་བོར་བ་ནི་རིལ་གྱིས་བོར་བ། ལེའུ་གློན་
ནི་ལན་ལྡོན་པ། ལག་ཉལ་ནི་བརྒྱ་བྱིན་གྱི་ཕྱག་མཚན་རྡོ་རྗེ། ལུང་བོང་ནི་བ་ལང་།
ལུས་སྐྱོབ་ནི་གོ་ཁྲབ། ལོགས་སྐྱེས་ནི་ནུ་མ། ལེ་ལག་ནི་ལེ་ཚན། ལོས་ནི་ངེས་པར་ཏེ་
ལོས་ཡོད་ཅེས་པ་ལྟར་རོ། །
ཤོ་བེ་ནི་བརྫུན་ཤོབ་ཀྱང་ཟེར། ཤི་ཟན་དང་ཤིང་ཟན་ནི་རོ་ཟས་དང་གཤིན་ཟས།
ཤོ་ གམ་ པ་ ནི་ ཡུལ་ དང་ འཕུང་ གི་ ཚུགས་ པ་ སྟེ་ དཔྱ་ སྡུད་ མཁན། བཤུལ་ ནི་ ལམ།
གཤོར་བ་ནི་རྩུབ་པའམ་གཟིངས་པ་སྟེ། འགྲེལ་པ་དོན་གསལ་ལས། རྟག་ཏུ་ཚིབ་་མི་་
རྩུབ་པ་ཉིད་ཀྱིས་དབུ་སྐྲ་མི་གཤོར་བ་ཉིད་དང་། ཞེས་པ་ལྟ་བུའོ། །ཤུར་བུ་ནི་སྐེ་རགས་
ལྷས་མ་གྲུ་བཞི་སྲབ་ལ་ཞེང་ཆེ་བ། ཤུར་བུ་ཕྲེའུ་ནི་སྐེ་རགས་ལྷས་མ་དྲ་བས་བར་བྲེལ་བ་
མདོ་མདོར་བུག་མིག་ལྔའམ་དྲུག་རིམ་དུ་དོད་པ། ཡང་ཤུར་བུ་ནི་ལྷན་རིང་ཟེར་བ་ཡང་
ཡོད། གཤེ་བ་ནི་སྤྱོ་བ་སྟེ་ཞེ་སྡང་གིས་ཚིག་རྩུབ་སྨྲས་པ་ལྟ་བུའོ། གཤམ་ནི་འགབ་མ།
གཉུང་བ་ནི་འཁང་བ་དང་དམའ་འབེབས་ པ་དང་ཤུབ་པུས་ སྨོད་པ་ སོགས་ལ་འཇུག
ཤིང་ཐགས་ནི་ཁ་ཁྱེར་རམ་ལན་ཀན་ཤིང་གིས་བསྐོར་བ་འདི་ལ་ལྕོག་ཀྱང་ཟེར། ཕྲན་
ཚེགས་འགྲེལ་པར་ཤིང་ཐག་རིབ་མ་ཡིན་པར་བཤད། ཤད་ཀྱིས་སྦྱངས་པ་ནི་སྙིང་ཐག་
པ་ནས་ངག་འཇམ་པོས་སྨྲ་བའམ་བསྐུལ་མ་འདེབས་པ། ཤད་སྦྱང་མ་བྱས་པ་ནི་བཟོད་
པ་གསོལ་དུ་མ་བཅུག་པ་ཡིན་ནམ། ཤེ་མུན་ནི་མུན་ཁང་དང་མུན་ནག་དང་བཙོན་ཁང་
ལ་ཡང་འཇུག ཤེད་མ་ཕྱེད་པའམ་ཤེད་མ་ཕྱེ་བ་ནི་བྱིས་པ། གཤོང་ནི་དམའ་བའི་
མིང་། གོས་ཤད་བརྡབ་བྱས་པ་ནི་གོས་སྤུ་སྨྱུག་ཤད་ཀྱིས་ཤད་ཅིང་ལག་པས་བརྡབ་པའོ།
ཤར་བུ་ནི་དྲ་བ། ཤ་འགག་ནི་ཕུ་ཐུང་། ཤིང་ང་དཔུང་བཅད་ནི་དགེ་སློང་མའི་ནུ་མ་
འགེབས་པའི་གོས། ཤ་ཆགས་པ་ནི་བློ་ལ་ཆགས་པ། ཤང་ལང་ནི་རལ་གྲི་སོ་གཅིག་པ།
གཤམ་ནི་རྟིང་མ། མི་གཤའ་བ་ནི་བརྗེད་པར་བྱ་བ་མ་ཡིན་པར་རྣམ་འབྱེད་འགྲེལ་ལས་
243



བཤད་ཅིང་མི་འོས་པའི་དོན་ཡིན། ཤ་ཀོན་ནི་ཤ་ཁོན། ཤའི་ཁམ་ཚད་ནི་ ཤ་ཁམ་
གཅིག ཤ་བལ་ནི་ས་དྲེག་སྟེ་ས་གཞི་བཙོག་པའི་སྟེང་དུ་བསྲོ་བ་ལ་སོགས་པའོ་ཞེས་རྣམ་
འབྱེད་འགྲེལ་ལས་བཤད་པས། གྱུང་རྙིང་སོགས་ཀྱི་ངོས་ལ་རླན་རྐྱེན་གྱིས་ནེའུ་གསིང་
ལྟར་སྐྱེས་པ་དེ་ཡིན་ཞིང་སྨན་དཔྱད་ཀྱི་བསྟན་བཅོས་སུ་འདི་ལ་ གྲོག་ཞིང་ཞེས་བྱུང་ངོ༌།
ཁ་ ཅིག ཤ་མོ་ནི་དམར་ཤ ཤ་བལ་ནི་དཀར་ ཤ་ཟེར། བཤལ་བ་ནི་དྲུང་བ་སྟེ།
སྤྱོད་འཇུག་ལས། ཕན་ཚུན་ཀུན་ཏུ་བཤལ་འཁྲིད་ཀྱང་། །ཞེས་གསུངས་པ་ལྟར་རོ། །
ཤིང་འབའ་ཏ་ནི་ནྱ་གྲོ་དྷ། གཤགས་ནི་ལན་གྱི་དོན། གཤགས་འབྱེད་པ་ནི་ཞལ་ལྕེ་
གཅོད་པ། བཤོལ་འདེབས་ནི་ཕྱི་བཤོལ་བྱེད་པ། ཤུབྷཾ་ནི་བསོད་ནམས་དང་དགེ་བའི་
མིང་། བཤོ་བ་ནི་འཁྲིག་པ། ཤིན་ཏེ་མ་ནི་ཆུད་ཟ་བའམ་མཐུ་ཆུང་བ་སྟེ་མི་འཕེལ་
བའི་དོན། གཤོལ་ནི་རྨོས་ལུགས་ཐོང་ལྕགས་ཀྱང་ཟེར། ཤ་མ་ནི་བུ་རོག་གམ་ཕྲུ་མ།
བཤའ་ཚེ་ནི་ཞ་ཉེ་དཀར་པོ་ཏི་ཚོ་ཡང་ཟེར། བཤོས་ནི་ཞལ་ཟས། བྱ་ཤིང་རྟ་མོ་ནི་
ཤིང་རྐོན་ནམ་ཤིང་འཛོམས་ཏེ་ཤིང་གི་འབུ་ཟ་བའི་བྱའོ། །ཁ་ཅིག་གིས། ཤིང་ལ་ཡར་
འཛེག་མར་བབས་བྱེད་པའི་སྲོག་ཆགས་ལུས་ཁྲ་བོའི་མིང་ཡང་ཟེར། བཤས་ནི་བསད་
པ། ཤོ་གམ་ནི་རྒྱའི་སྐད་དུ་ཤུའུ། སོག་སྐད་དུ་ཧའི་ལི་ཟེར། ཤ་འཛེར་ནི་སྨེ་བ་
འབུར་དུ་དོད་པ། ཤ་སྨོན་ནི་སྦྲང་བུའི་རྣམ་པ་ལྟ་བུ་མཚན་མ་ལ་ཟེར་བས་སྨེ་བ་དང་མི་
འདྲ་སྟེ་སྨེ་བ་ནི་ཁྲག་ལས་གྱུར་པའི་མཚན་མ་ནག་བོའོ། །བྱ་ཤ་རི་ཀ་ནི་རི་སྐེགས། ཤུད་
པ་ནི་འབྱིལ་བའམ་ཉིལ་བ། ཤིང་ཚེ་ནི་འུ་སུ། ཤེད་ནི་སྨྲ་བར་བྱ་བ། ཤས་ཙམ་ནི་
ཉུང་ཟད་ཅིག ཤ་གཅིག་པ་ནི་བློ་གཅིག་པ་སྟེ་ཡིད་མཐུན་པའི་དོན་ནོ། ། ཤ་གོས་ནི་
སྨད་གཡོགས་སམ་ནང་གོས། ཤུག་ནུར་ནི་གྲུལ་བ། ཤས་བཟང་བ་ནི་རྒྱུ་དག་བཟང་
བ། བི་ཤི་ཀ་ནི་སྲང་བར་གྱི་ལམ། ཤི་བི་ཀ་ནི་རོ་ཁུར་བའི་ཁྱོགས་ཀྱི་མིང་། ཤོད་
ཐབས་ནི་བརྩི་གྲངས་བརྩིས་པའི་ཐབས་ཏེ་རྒྱ་ནག་གི་སྐད་དུ་སཱན་ཕན་དང་། བོད་ཀྱི་
བརྩི་གཞོང་དང་ས་གཞོང་ལྟ་བུའོ། །ཤོད་གོང་ནི་དེ་ལྟ་བུ་ཨང་གྲངས་བརྒྱབ་པ་དེ་ལས་
གྲངས་ཉུང་ངུར་བསྒྱུར་བའོ། །བཤོར་ནི་སྐྱོགས་སྟོན་གྱིས་སྣོད་ཀྱི་མིང་དུ་བཤད་ལ། ཁ་
ཅིག་གིས་ཐོད་པ་ཆང་གིས་གང་བའི་མིང་དུ་འཆད༑ ཤ་བ་རི་བ་ནི་རྔོན་པ། བཤུག་པ་
ནི་སློང་མོ་བསླངས་པའི་མིང་། གཤའ་མ་ནི་བདེན་པ་སྟེ་སློབ་གཉེར་ག ཤུའ་མར་བྱས་པ་
244



ཟེར་བ་ལྟར་རོ། །
སུག་པ་ནི་ལག་པ་སྟེ་ལག་པས་བྲིས་པ་ལ་སུག་བྲིས་ཞེས་པ་ལྟ་བུའོ། ། སྲིབས་པ་ནི་
གྲིབ་ པའམ་ མཚན་ མོ། ས་ སྲིབས་པ་ནི་ ས་ རུག་ པ། སིལ་ནི་ སྲོག་ཆགས་ མུག་པ།
སླད་ རོལ་ནི་ ཕྱི་རོལ། སླད་ བཞིན་ ནི་ཕྱི་བཞིན། བསླན་ པ་ནི་དེར་བསྡུས་པའམ་
ཕྱོགས་སུ་གཏོགས་པ་སྟེ། འགྲེལ་བ་དོན་གསལ་ལས། ཉན་ཐོས་དང་དེའི་ཕྱོགས་སུ་
བསླན་པ། ཞེས་པ་ལྟ་བུའོ། ། བསོད་པ་ནི་བཟང་པོ་སྟེ་ཟས་བསོད་པ་སློང་བའི་ལྟུང་
བྱེད་ཟེར་བ་ལྟ་བུའོ། །བསོད་ཉམས་ནི་འདོད་པ་ལ་ལྷག་པར་སྤྱོད་པའི་མིང་སྟེ་འདོད་པ་
བསོད་ཉམས་ཀྱི་མཐའ་ཟེར་བ་ལྟ་བུའོ། ། གསེག་ཤང་དང་སེལ་བྱེད་དང་ སིལ་ཁྲོལ་ནི་
འཁར་གསིལ། ཡང་ན་སིལ་ཁྲོལ་ནི་རོལ་མོའི་བྱེ་བྲག་ཏུ་འང་འཇུག གསོང་བོར་སྨྲ་
བ་ནི་འདུད་པའི་ངང་ཚུལ་གྱིས་དྲང་བོར་སྨྲ་བ། གསུག་པ་ནི་གསང་སྟེ་གཞལ་དུ་བཅུག་
པ་དང་རྔན་པ་སྟེ། ལེགས་བཤད་རིན་པོ་ཆེའི་གཏེར་ལས། ཆེན་པོ་རྣམས་ལ་གསུག་
ཟོས་པའི། ། ཉེན་གྱིས་བརླག་པར་འགྱུར་བ་མང་། ། ཞེས་ པ་ལྟ་བུའོ། ། བསེལ་བའམ་
བསེལ་བྱེད་ནི་སྐྱེལ་མའམ་འཇིགས་བཅས་ཀྱིས་ལས་སྐྱོབ་པའི་ས་མཁན། སུ་ལུ་ཀ་ནི་
འབྲུའི་ཆང་། སུག་ཏ་ནི་བཅོས་པའི་ཆད། སང་ནི་ཤིང་རྟ་བསྒྱུར་བའི་ལམ་དོག་མོ།
སེ་བརྡར་ནི་ལྕགས་བརྡར་བའི་གར་བུ་རྩུབ་པའི་མིང་། སོ་ཕག་གི་སྒྲོན་པ་ནི་ཕ་གུས་
བསྐོར་བ། གསེག་མ་ནི་རྡོའི་དུམ་བུའོ། ། སྲེ་མོ་ནི་མི་དྲེད། སྲེ་མོང་ནི་ནེའུ་ལེ་ལ་
འཇུག་པའི་སྐབས་ཀྱང་ཡོད། སེམས་ཁོང་དུ་ཆུད་པ་ནི་ཡིད་མི་བདེ་བ་དང་ཐབས་ཟད་
པ། ས་འཛིན་པ་ནི་མེ་ཏོག་སོགས་རྒྱན་གྱིས་བརྒྱན་པ་ལ་དགའ་ཞིང་འཇོ་སྒེག་དང་ལྡན་
པ་མཁས་པའི་རང་བཞིན་ཅན་གྱི་འདོད་ཆགས་རྣོ་བའི་མི། གསོག་དང་གསོབ་ནི་སྟོང་
བའམ་བརྫུན་། དེ་ཡང་གསོབ་ནི་དོན་དེས་སྟོང་བ་དང་། གསོག་ནི་དོན་དེའི་འབྲས་
བུས་སྟོང་བའོ། །གོམ་པ་བསྲི་བ་ནི་གོམ་པ་བསྐྱུང་བ། སེར་རས་ནི་རས་སྲབ་མོ་སྟེ་གོས་
སེང་བ་ཞེས་པ་ལྟར་རོ། ། གསོ་རས་ནི་གོས་སེང་སེང་པོ། གསོག་རུམ་ནི་ལྐོག་ཏུ་སྦས་
པའམ་སྡུད་ཆོག་བྱས་པ་དང་། སོ་ཚིས་དང་སོ་ཚིགས་ནི་སོ་ནམ། སོ་ནམ་ནི་ཞིང་ལས།
སླག་པའམ་སློག་པ་ནི་པགས་པའི་གོས། ས་ནི་འཁོར་ནང་མ། ས་གཤིན་ནི་འབྲུ་
ཀུན་ལེགས་པར་སྐྱེད་པའི་ས། ས་ཏ་ཀ་ ར་ནི་ཨ་ཕྲའི་ཤིང་། བསེར་ནི་འཚེར་བ་སྟེ།
25



ཐུགས་འཚེར་མེད་པ་ལ་ཐུགས་བསེར་མེད་པ་ཟེར་བ་ལྟ་བུའོ། །བསེར་བུ་ནི་བསིལ་བ་སྟེ་
བསེར་བུའི་རླུང་ལྡང་ཞེས་པ་ལྟ་བུའོ། །སིམ་པ་ནི་བདེ་བའི་མིང་སྟེ་ཐིམ་པ་ལ་ཡང་འཇུག
སེང་མ་ནི་ལན་ཀན། བསྲིངས་པ་ནི་རིང་བ་དང་ཡང་བསྐུར་བ་ལ་འཇུག་སྟེ་ཚེ་བསྲིངས་
པ་དང་ཡི་གེ་བསྲིངས་པ་ཞེས་པ་ལྟ་བུའོ། །སྲན་ཚོད་ནི་གཤེར་ཚོད་དང་ཚོད་མ་ནི་སྔོ་ཚོད་
ཀྱི་བྱ་ནའོ་ཞེས་རྣམ་འབྱེད་འགྲེལ་ལས་བྱུང་། བསུག་པ་དང་བསུབས་པ་ནི་འཕུར་བ་
དང་མཉེ་བ། ཡང་བསུག་ པ་ནི་བླུག་ པ། བསྲུབས་པས་སྦྱངས་པའི་ཡུ་བ་ནི་ངོས་
གཉིས་ནས་བསྲུབས་ཏེ་གཟེར་རྐྱབ་པའི་ཡུ་བ། སེལ་གྱིས་དག་པ་ནི་སྐྱོན་གྱིས་དག་
པའམ་སེར་ ཀ་མེད་པ། བསོད་པར་ གནས་ པ་ནི་ བདེ་བར་གནས་པ། སོག་ལེས་
འཐུབ་ནི་སོག་ལེས་གཅོད་པའི་དོན། ་སྲིབ་ནི་སྐྱིལ་བའི་དོན་ཏེ་གཅིན་འགགས་པ་ལ་
གཅིན་སྲི་ཞེས་བྱུང་བ་དང་། ཡང་བསྲི་བ་ནི་སྐྱུངས་པ། སྤེལ་བ་དང་བསྲེལ་ བ་ནི་
འཆང་པ་དང་འཛིན་སྐྱོང་བྱེད་པ་སྟེ་ཉ་ར་བྱེད་པའི་མིང་། ནོར་བསྲིས་པ་ནི་ཟད་ཀྱིས་
དོགས་ཏེ་ཡུན་གྱིས་སྤྱོད་པའི་དོན། གསུས་འཕྱང་ནི་རྔ་མོང་སྟེ་ཇ་མོ་ཡང་ཟེར། སི་
ལམ་ནི་ཁ་འཐོར་རམ་ཐར་ཐོར་ལྟ་བུ་སྟེ། བླ་མཆོད་ལས། སྡོང་བོ་སིལ་མ་འཕྲེང་བ་
སྤེལ་ལེགས་པ། །ཞེས་པ་ལྟར་རོ། ། གསུང་པ་ནི་སྒྲེག་པའམ་མ་ཞུས་པའི་ནད་ཀྱི་བྱེ་བྲག་
ཞིག་གོ། སྲེག་ཟ་ནི་མེ། ས་བོན་མཛོད་ནི་པདྨའི་ལྟེ་བ། ས་འབུས་པ་ནི་ཕ་བ་དགོ་
དགོ་སྐྱེ་བར་རྩོམ་པ་དང་སྦྲང་མའི་ཚང་དང་ཚྭ་སྒོ་ཅན་ལྟ་བུ་ལ་འཇུག ས་ཞག་ནི་ས་
མྱག་སྟེ་ཚྭ་སྒོ་ཅན་ལྟ་བུ་ས་འགོག་པ་དང་འབུས་པ། ས་མྱག་ནི་དབྱར་དུས་སུ་ཆུ་འཁྱིལ་
ཤུལ་དུ་ཆགས་པའི་རྩིའོ། །ས་ཕག་ནི་ཕ་གུ། སོ་ཕག་ནི་ཕ་གུ་སོ་བཏིང་བ། སོ་མ་ནི་
གསར་ བ། ས་ ལུ་ ནི་ འབྲས། བསམ་ སེའུ་ ཞེས་ པ་ ནི་ ཁུ་ ཁྲག་ སྙིགས་ མའི་ སྣོད།
སེམས་ཁྲལ་ནི་སེམས་འཚེར། སུ་ར་ནི་ཆང་། བསེ་དོང་ནི་ཀོ་པགས་ཀྱིས་བཟོས་པའི་
མདའི་དོང་། སོམ་ཉི་ནི་ཡིད་གཉིས། སེར་བ་རུས་ནི་བླས། སུང་བ་ནི་རུལ་བའི་བྱེ་
བྲག སྲིང་མོ་ནི་ནུ་མོ། སོ་སྟོར་ནི་སོ་ཟིང་བ། ས་དགའ་ནི་ཀུ་མུ་ད། སྲིད་ནི་ཞེང་།
ས་འཁྲུ་ བ་ ནི་ ཕག་ ཉན་པའམ་བྱར་བ་དང་ མེལ་ཚེབ་འདི་ལ་རྟོག་ ཆེན་པ་ཡང་ཟེར།
སློང་ཕོར་ནི་གཅེར་བུ་པའི་ལྷུང་བཟེད་ལ་ཡང་འཇུག བསུམ་པ་དང་ཟུམ་པ་ནི་བཙུམ་
པའི་དོན་ཏེ་ཁ་བཙུམ་པ་ལ་ཁ་བསུམ་དང་ཁ་ཟུམ་ཟེར་རོ། །གསིག་པ་ནི་སྤྲུག་པ་སྟེ་ལུས་
246



གསིག་པ་ཟེར་བ་ལྟར་རོ། །གསོས་ནི་རྒྱུའམ་མཆོག་ཏུ་གྱུར་པའི་དོན་ཏེ། དཎྜིའི་གཞུང་
ལས། འདི་ནི་ལྷུག་པ་དག་གི་གསོས། །ཞེས་པ་ལྟ་བུའོ། ། བསྲོ་ཁང་ངམ་སྲོ་གང་ནི་སྐུ་
མཉེ་དྲིལ་ཕྱིས་ཁྲུས་དང་མལ་སྟན་གྱི་མིང་། སྲོ་ཤི་བ་ནི་ཡི་མུག་གམ་ཡི་ཆད་པའམ་
དཔའ་ཁུམ་པ་སོགས་ལ་འཇུག གསེག་པ་ནི་སྨྱུ་གུ་བཅད་འཕྲོ་ལྟ་བུ་བསྙལ་སྟབས་སུ་
གནས་པའི་དོན། གསུ་བེལ་ནི་བུད་མེད་མི་གཙང་བ་འཛག་པ། ས་ཐམས་ནི་སའི་
དོང་། སྲོལ་གོང་ནི་ཨོལ་ཀོང་ཕལ་སྐད་དུ་ཨོལ་བ་ཟེར། ཡོ་བྱད་བསར་བ་ནི་ཡོ་བྱད་
སྟ་གོན་བྱས་པ། སྲིད་ནི་འབྲུའི་བྱེ་བྲག་སྟེ། འཕགས་པ་བརྒྱུད་སྟོང་བ་ལས། བྱང་
ཆུབ་སེམས་དཔའ་སྦེ་དང་རིག་པར་བྱའོ། །ཞེས་པ་ལྟ་བུའོ། ། སྤུ་ནི་ཕུ་ནུའམ་མའི་མཆེད་
ཟླའི་བུད་མེད་ལ་དགའ་པའི་ཚིག་བླ་དྭགས་ཀྱིས་འབོད་པ། ཡང་སྤུ་ནི་འབྲས་བུ་མ་སྨིན་
པ་སྟེ། ནས་ཀྱི་གང་སྲུ་ཟེར་བ་ལྟ་བུའོ། །གསང་ཁུང་ནི་བཤད་ལམ། སྲུལ་བ་ནི་རུལ་
བ། སླད་ཚ་དང་སླད་ས་ནི་ཕྱི་ས་སྟེ་མི་གཙང་བ་དང་བཤང་བའི་མིང་། བསེན་པ་ནི་
སེམས་ལ་བཅགས་ཤིང་མཛའ་བ། བསེན་ཁུས་པ་ན་གཉེན་བསླུ་བ། སེར་ཅན་ནི་
གཤེར་ཆེ་བ། སླགས་པ་ནི་བཀོད་པ་དང་སྐྱོན་བྱུང་བ་དང་བཀླགས་པ་དང་གཏད་པ་
དང་ཉེན་པ་སོགས་ལ་འཇུག་པར་སྐྱོགས་སྟོན་གྱིས་གསུངས་སོ། །སླེ་བ་ནི་ཡན་ལག་སྐྱོན་
ཅན་ལ་འཇུག་ཅིང་། ཡང་སྐྱེ་བ་ནི་རྩྭ་དང་སོག་མ་སོགས་ལས་བྱས་པའི་སྣོད་དེ་དེང་
སང་སླེའུ་ཞེས་གྲགས་སོ། ། སློ་མ་ནི་ཞིབ་མ་སྟེ་དེ་ཡང་གླིང་མ་དང་སྨྱུག་མ་སོགས་ལས་
བཟོས་པའི་སྣོད་སྒོར་མོ་སྟེ་རྒྱ་ནག་གི་སྐད་དུ་ཕའོ་ལྟ་ཟེར། སེག་མ་དང་སབ་མ་ནི་སྨྱུག་
གདན་ལྷས་མ་གྲུ་བཞི་སྟེ་དེ་རིང་པོ་ལ་རེ་ལྡེ་ཟེར་བས་རྒྱུའི་སྐད་དུ་ཤི་ཙི་ཟེར། སབ་མོས་
བསྐོར་བ་ནི་རིབ་མས་བསྐོར་བ་སྟེ་ཤིང་ ཐག་གིས་བསྐོར་བའམ་ ཚུངས་བཙུགས་པ་ལྟ་ ...
བུའོ། །བསྲལ་ཅན་ནི་སྤྲིམ་པོ་སྟེ་བློ་བསུལ་ཅན་ཟེར་བ་ལྟ་བུའོ། །སླེ་འདམས་པ་ནི་བཤང་
གཅི་ལམ་གཅིག་ནས་བབ་པའི་མིང་དང་། ལི་ཤིའི་གུར་ཁང་དུ་མཚན་མ་ཆད་པ་ཡིན་
པར་བཤད། སླས་མ་དང་བླས་པ་དང་ལྷས་མ་གསུམ་དོན་འདྲ། སེ་མོ་དོ་ནི་རིན་པོ་
ཆེའི་འཁོར་ལོ་སྙིང་ག་དང་རྒྱབ་ལ་གནས་པའི་གྲྭ་བཞི་ནས་རིན་པོ་ཆེའི་ཕྲེང་བ་ཕྲག་པ་
དང་མཆན་ཁུང་གཡས་གཡོན་ནས་རྒྱུ་བ་རྒྱབ་མདུན་སྦྲེལ་བ་ཡིན་ཞིང་འདི་ལ་དོ་ཤལ་ཕྱེད་
པ་ཟེར་བ་ཡང་ཡོད་ལ། རུས་པའི་མཆོད་ཕྱིར་ཐོགས་དང་རིན་པོ་ཆེའི་སེ་མོ་དོ་གཉིས་
247



རྒྱུ་རུས་པ་དང་རིན་པོ་ཆེ་ལས་གྲུབ་པ་ཙམ་ལས་ཁྱད་པར་མེད། སེར་ལ་ཁ་ཞེས་པ་ཡང་
མཆོད་ཕྱིར་ཐོགས་ལ་ཟེར་རོ་ཡང་ཚངས་སྐུད་ཟེར་བ་ཡང་མཆིས་སོ། །
ཧྭགས་ནི་བུ་རམ་གྱི་དྭངས་མའམ་ཤ་ཁ་ར། ཡང་ན་བུ་རམ་གྱི་ཝུ་བ་རྡོག་པོར་མ་
བྱས་པའོ། ། ལྷམ་མེ་ནི་ལུས་དང་འབྲེལ་བའི་གཟི་བརྗིད། ལྷན་ནེ་ནི་ལུས་ལས་ཕྱི་རོལ་
ཏུ་གྱུར་པའི་གཟི་བརྗིད། ལྷང་ངེ་ནི་དབྱིབས་དང་རྒྱན་གྱིས་མཛེས་པ། ལྷ་འབངས་
ནི་དགེ་འདུན་གྱི་གཡོག་བྱེད་པའི་མི་སྐྱུ། ལྷས་བསྐོས་ནི་དབང་ཐང་དང་ཁ་རྗེ་ཡང་ཟེར།
ལྷོགས་པ་ནི་བསྡུས་པའམ་འཐུ་བ་དང་བླངས་པ་ལ་འཇུག་སྟེ། འདུལ་བ་ལས། མེ་
ཏོག་ལྷོཔགས་ལ་དགེ་སློང་རྣམས་ལ་བྲིམས་ཤིག ཅེས་བྱུང་པ་ལྟ་བུའོ། ། ཧད་པོར་ནི་གློ་
བུར། ་ ཧམ་ཡུ་ནི་ང་རྒྱལ། ཧོར་ཁོངས་ནི་བར་བར་དུས་སྟོང་ལུས་པ། ཧྲིལ་པོ་ནི་
རིལ་པོ། རྡུལ་དང་སྲུལ་ནི་རུལ་བ། ལྷས་མ་ནི་སྐབས་འགར་ལན་བུ་ལའང་འཇུག་
ལྷས་ནི་ར་བ་སྟེ་བ་ལང་ལྷས་ཞེས་པ་ལྟར་རོ། །ཧ་ལ་ནི་བོང་ང་ནག་པོ། ཧ་ལོ་ནི་མེ་ཏོག་
ལྕམ་པ། ཧང་རལ་དང་ཧང་ཚང་དང་ཧང་བུག་སོགས་ནི། བསྒྲིག་ཏུ་མི་རུང་བ་དང་།
བར་ན་སྐྱོན་ཞུགས་པ་དང་ཀླན་ཀ་འཇུག་པའི་སྐབས་སོགས་ལ་སྐབས་ཐོབ་ཀྱིས་འཇུག
ཧར་བ་ནི་བུ་ག་དང་ཁུང་བུའམ་བར་ཐག ཧབ་ཤིང་ཚེའུ་ནི་དབང་ལག གྲོལ་བ་དེ་
དྲལ་བ། ཧམས་པ་ནི་རྔམ་པ། ཧུར་རེ་བལྟ་བ་ནི་བཅེར་ཏེ་བལྟ་བ། ཧུབ་ནི་རྔུབས་
པ་སྟེ་ཆུ་བོ་གང་གཱ་ཧུབས་གཅིག་གིས་དྲངས་ཟེར་བ་ལྟ་བུའོ། ། ཧོར་འདྲ་ནི་ཆེན་པོའི་
བཀས་དཔྱ་ཁྲལ་སྡུད་པའི་མངགས་གཞུག་པ༔ ལྷང་འཚེར་ནི་ཉི་མའི་སྣབས། ལྷང་ནི་
པུས་མོ། ལྷོངས་ནི་ངང་དང་རིང༌། ལྷུམས་ནི་མངལ། ལྷུན་ཆེ་བ་ནི་གཟི་བརྗིད་ཆེ་
བ། ལྷག་གནས་ནི་སྟ་གོན། ལྷམ་པ་ནི་དབྱིབས་གྲུ་བཞི། ལྷགས་པ་ནི་སྤྱིར་གྲང་
རེག་གི་མིང་ཡིན་ཞིང་། སོང་བ་ལ་འཇུག་སྟེ། རྒྱན་སྟུག་པོ་བཀོད་པའི་མདོ་ལས།
ཚངས་པ་ཆེན་པོ་འོག་མིན་དུ་ལྷགས་ཟེར་བ་བཞིན་ནོ། ། འོང་བ་དང་འདུས་པ་ལ་ཡང་
འཇུག་སྟེ། སོ་ཐར་གྱི་མདོ་ལས། ཚེ་དང་ལྡན་པ་དག་མ་ལྷགས་པོ་རྣམས་ལ་འདུན་པ་
དང་ཡོངས་སུ་དག་པ་དྲིས་ཤིག་ཅེས་པ་ལྟ་བུའོ། །ལོ་མ་ལྷགས་པ་ནི་ལོ་མ་བྲུལ་བ་དང་
ལྷུང་བའི་དོན་ཡིན་ཞིང་། སྤྱོད་འཇུག་ལས། གཡུལ་ངོར་རལ་ཁ་ལྷགས་པ་བཞིན། །
ཞེས་པ་དེ་གང་ལ་བྱེད་བརྟག་པར་བྱ། ལྷའི་གནས་ཀྱི་ལྷག་མ་བཞིན་དུ་ཞེས་པ་ནི་ཇི་
་ 248



ལྟར་ལྷའི་གནས་སུ་ཟས་ཕུལ་བའི་ལྷག་མ་བཀྲ་ཤིས་པའི་རྫས་སུ་བྱེད་པ་དེ་བཞིན་དུ་ཞེས་
པའི་དོན་ནོ། ། །
ཨ་ཏི་ཤ་ནི་ཕུལ་བྱུང་། ཨཛོ་ཀ་ནི་མེ་ཏོག་ལྕམ་པའམ་ཉི་དགའི་འབྲས་བུ་དང་
མལླི་ཀ་ནག་པོ་དང་པ་ན་སེ་དང་ཤིང་བལ་སོགས་སུ་བཤད་པ་སྣ་ཚོགས་མཐོང་། ཨར་
མོ་ནིག་ནི་ སྟག་ ཐག་མ་ཁྲ་བོ་རིང་པོ་དང་། ཁ་ཅིག་གིས་རྡོ་ལེབ་ཀྱི་མིང་ཡང་ཟེར།
ཨར་བ་ནི་ཇག་རྐུན། ཨར་པོ་ནི་ས་རྡོའི་ལས་ཀ ཨ་རག་ནི་ཆང་ནག ཨག་ཚོམ་
ཅན་ནི་ར་མ། ཨན་ནི་རྒྱབ་རུས་དང་པོ། ཨན་སྟོང་ནི་ཚིགས་པ་དང་པོ། ཨོང་དོ་ནི་
འཕོངས། ཨ་རེའམ་ཨེ་རེ་དང་ཨེན་ཙམ་ནི་ཡུད་ཙམ་མམ་ཕྲན་བུ་ཙམ། ཨ་ཕྱི་ནི་ཕའི་
མ་ལ་ཡང་འཇུག ཨ་འབྲུག་ནི་རུམ། ཨ་ནུ་ནི་བྱིས་པ། ཨན་ཁྲིའུ་ནི་གླེགས་བམ་གྱི་
གཞིའམ་སྟེགས་པུ། ཨ་བ་ལེ་བ་ནི་གདུང་བ་དང་ཞེན་པ་སོགས་ལ་འཇུག ཨི་ཐི་བ་ནི་
སྙིང་པོའི་དོན་རྣལ་མ། ཨུཙ་ཏི་ཀ་ནི་ཁྱི་ཤིག ཨིནྡྲ་ནཱི་ལ་ནི་དབང་སྔོན། ཨུག་ཤུད་
ནི་རྒྱན་རྩེ་བའི་ཐབས་ཏེ་ཤོ་དང་མིག་མངས་ལྟ་བུའོ། ། ཨེ་ ལའི་འདས་ནི་ཀླུའི་རྒྱལ་པོ།
ཨོལ་བའ མ་ཨོལ་གོང་ངམ་ཨོལ་སྐོ་ནི་སྐེའི་མདུན་ངོས་ཀྱི་ཆའམ་ཀོས་ཀོ་དང་མ་ནེ། ཨེ་
མ་ཧོ་ནི་ངོ་མཚར་བ། ཨ་ཧོ་ནི་རྨད་དུ་བྱུང་བ་དང་། ཨ་རོག་ཕྱུ་ནི་ནད་མེད་པར་གྱུར་
ཅིག་ཅེས་པའི་དོན་ནོ། ། སྨྲས་པ། འཇིག་རྟེན་མིག་གྱུར་ཉི་མ་ཆུ་ལྷར་ཕྱོགས། །
གངས་ཅན་བརྡའ་དོན་བླུན་ཚིག་སྨག་གིས་ཁེབས། །བློ་གསལ་གཞོན་ནུ་མུན་པར་འཁྱམ་
དུས་འདིར། །བརྡའ་དག་ཚེས་ཟླ་གསར་བ་འདི་ཤར་རོ། །ཚིག་སྡེབ་ལེགས་པས་མཉན་
ན་རྣར་འཇེབས་ཤིང་། །བརྗོད་དོན་ཟབ་པས་མཁས་རྣམས་མགུ་བྱེད་པའི། ། ཆོས་སྐྱོབ་
གཉིས་ལྡན་བསྟན་བཅོས་མཚན་ཉིད་པ། ། དུས་མཐར་སྐྱེས་པའི་བདག་ལ་རེ་བ་ཅི། །
འོན་ཀྱང་རྩོད་བྲལ་གཞུང་ཆེན་ཟ་མ་ཏོག། ངག་སྒྲོན་མཚོན་པའི་དག་ཡིག་ བརྡའི་
བསྟན་བཅོས། །བཅུ་ཕྲག་གཉིས་ལས་བརྒལ་བའི་གཞུང་མང་ལ། །གཟུ་དཔང་བཅོལ་ཏེ་
དེ་ཙམ་སྨྲ་ལ་སྤྲོ། ། གསུང་རབ་རྒྱ་མཚོར་འཇུག་བྱེད་གྲུ་བོ་ཆེ། ། སྲབ་འཇམ་ལྕེ་ཡི་དར་
ཆེན་ བསྐྱོད་ པོ་འདིར། ། མི་ཤེས་ནོར་འཁྲུལ་ཆུ་སྲིན་ ལངས་འགྱུར་ན། ། ལེགས་རྟོགས་་་་
མཁས་བཤད་དུང་གིས་སེལ་བར་མཛོད། ། འདིར་འབད་ལས་བྱུང་རྣམ་དཀར་ས་བོན་
གྱིས། །བསྐྲུན་པའི་འབྲས་བུ་རོ་མངར་གང་བདོག་པ། །ལུས་ཅན་ཡོད་དོ་ཅོག་གིས་ཐུན་
249



མོང་དུ། །ལོངས་སུ་སྤྱོད་པའི་སྐལ་བཟང་འབར་བར་ཤོག། ཅེས་གངས་ཅན་གྱི་བརྡའ་
གསར་རྙིང་ལས་བརྩམས་པའི་བརྡའ་ཡིག་བློ་གསལ་མགྲིན་རྒྱན་ཅེས་བྱ་བ་འདི་ནི་ལྷ་ལྡན་
གྲྭ་ སྐོར་བ་ ཨ་ལག་ ཤ་ བསྟན་དར་ཞེས་ བགྱི་བས་རང་གཞན་ལ་ཕན་པའི་བསམ་ པས་་
བསྒྲིགས་པ་རྫོགས་སོ། །
250



༄༅། །སྙན་ངག་མེ་ལོང་གི་ལེའུ་གསུམ་གྱི་དཔེར་བརྗོད་
བློ་གསལ་མགུལ་རྒྱན་མུ་ཐིག་ཕྲེང་
མཛེས་ཞེས་བྱ་བ་བཞུགས་སོ། །
སྡེ་བཞིའི་འབངས་ལ་ངག་གིས་དབང་བསྒྱུར་ཅིང་། ། བློ་གྲོས་རྩལ་གྱིས་མ་རིག་
གཡུལ་ལས་རྒྱལ། །བསྟན་སྲིད་སྐྱོང་བའི་ཆོས་རྒྱལ་བཟང་པོའི་ཞབས། །རྟག་ཏུ་བསྟན་
ནོ་བཀྲ་ཤིས་དགེ་ལེགས་སྩོལ། ། ཕྱག་བྱ་བ། ངག་གི་དབང་ཕྱུག་འཇམ་མགོན་བླ་མ་་
མཆོག།: མཆོག་དེའི་དགོངས་པ་བློ་གྲོས་བཟང་པོས་ངེས། །ངེས་དོན་འདོམས་ལ་ཟླ་
བྲལ་གཏན་གྱི་སྐྱབས། ། སྐྱབས་མཆོག་བཤེས་གཉེན་དམ་པར་སྙིང་ནས་འདུད། །དངོས་
པོ་ངེས་བསྟན། བརྗོད་བྱ་སྡེ་བཞི་ཅི་རིགས་སྲོག་ལྡན་ པའི། ། ཚིགས་སུ་བཅད་པས་་་་
བཅིངས་པའི་ལེགས་བཤད་ལུས། །སྙན་ངག་ཚིག་གི་རིན་ཆེན་དུ་མ་ཡིན། །བརྒྱན་པའི་
དཔེར་བརྗོད་མེ་ཏོག་ཕྲེང་མཛེས་སྤེལ། །གྲོལ་བ། ཡིད་ལ་ཀུན་དགའི་དཔལ་སྟེར་མཛེས་
སྡུག་སྐུ། ། བདེ་བར་བགྲོད་ པའི་འབབ་སྟེགས་གསལ་མཛད་གསུང་། ། ཕན་བདེ་སྩོལ་
པའི་ཐུགས་རྗེའི་མཐུ་རྫོགས་པའི། ། དབྱངས་ཅན་ལྷ་མོའི་ཞབས་པད་རྟག་ཏུ་བསྟེན། །
རིགས། རང་བཞིན་མོས་བློ་སྣ་ཚོགས་འགྲོ་བའི་ཁམས། །ཀུན་དང་མཐུན་པར་འཇུག་
པའི་བླ་མའི་གསུང་། །གང་གི་སྒྲ་འཛིན་བུ་གར་འཕོས་པ་ན། །མི་ཤེས་རྨོངས་པའི་མུན་
པ་ཀུན་ནས་སངས། ། སྙན་པའི་ཆ་ཤས་ཀུན་ནས་རབ་རྫོགས་པས། ། ཞི་བའི་གོ་སྐབས་
ལྷུག་པར་འདོམས་པ་ནི། ། སོས་ཀའི་དུས་ཀྱི་ཚ་བས་ཉེན་པ་ལ། ། ཟླ་ཟེར་ཁུ་བས་ལན་
བརྒྱུར་བྲན་པ་བཞིན། ། ཤེས་རབ་དབང་པོ་མི་དམན་སྙེམས་པ་འགས། ། མ་ལྕིགས་་
དཀའ་གནད་མདུད་པའི་རྒྱ་དམ་པོ། །འབེལ་གཏམ་གཅིག་གིས་གྲོལ་བའི་གསུང་འདི་
ཡིས། །འཇུག་ངོགས་བདེ་བའི་ཐར་ལམ་སྟོན་པར་བྱེད། ། མཛོད། བླ་མའི་ཡོན་ཏན་
མཁས་བཙུན་བཟང་པོ་དེའི། །སྙན་པའི་གྲགས་པ་རྣ་བའི་བཅུད་ལེན་བྱེད། །དེ་ཚེ་ཁྱོད་
ཞལ་པད་མོའི་བཅུད་བཟང་ལ། ། མྱོང་བའི་སྐལ་ལྡན་ངང་གིས་འདུ་བ་ནི། །ཆུ་སྐྱེས་དྲི་
251



ཡིས་བུང་བ་འགུགས་པ་བཞིན། ། ལྷུན་གྱིས་གྲུབ་པར་འཇུག་པའི་འཕྲིན་ལས་ཀྱིས། །
བདག་ཅག་ཐར་བའི་ལམ་ལ་འདྲེན་པར་བྱེད། །གདོད་ནས་དག་ཀྱང་སྣང་ཚུལ་མི་བསླུ་
བ། །ཇི་བཞིན་གཟིགས་ནས་གཞན་ལ་འདོམས་མཛད་པའི། །ལམ་སྟོན་བཤེས་གཉེན་
མཆོག་དེ་གཏན་གྱི་སྐྱབས། །འདུས་པ། ཁྱོད་ཞབས་པད་མོ་རྣམ་པར་བཞད་པ་ཡིས། །
གང་ལ་མངོན་པར་རེག་པའི་རྡུལ་ཕྲན་ཡང༌། །ལུས་ཅན་བསོད་ནམས་ཞིང་དུ་གྱུར་པ་
འདི། །བྱེད་པོ་ཚོགས་གཉིས་དཔལ་གྱིས་བསྒྲུབས་པར་བྱས། །ཆེ་དགུ་དག་གི་ཅོད་པན་
རྩེ་ མོ་རུ། ། སྐྱེངས་མེད་ངལ་གསོ་མཛད་པའི་ཞབས་ཟུང་གི། སེན་མོ་ མཚམས་སྤྲིན་
མདངས་ཀྱིས་སྤྲས་པ་འདིས། །འཇིག་རྟེན་གསུམ་ གྱི་རྒུད་པ་སེལ་བར་བྱེད། ། ཞབས་
མཐིལ་བཀྲ་ཤིས་འཁོར་ལོས་རྣམ་བཀྲ་བ། །གང་གི་སྤྱི་བོའི་རྒྱུན་ཏུ་བཀོད་པ་ཡིས། །དགེ་
ལེགས་མཚན་མ་ངང་གིས་འདུས་གྱུར་ཀྱང་། །འདོད་ལྷའི་བཞིན་གྱི་དཔལ་བཟང་ཉམས་
པར་བྱེད། །རི་གྲོང་མཚོ་དུས་བཞི་ལ་བསྔགས་པ། གངས་ལྡན་རི་ཡིས་བསྐོར་བའི་ལྟེ་བ་
ལ། །སྔོན་མེད་ཀ་ལཱ་བ་ཡི་གྲོང་ཁྱེར་མཛེས། །མཚོ་རྫིང་དུ་མས་སྤུས་དེར་སླར་ཡང་ནི། །
འབྲས་བུའི་དུས་དང་མཚུངས་པའི་བསྟན་པ་དང་། །ཉི་མ་སྐྱེད་ཚལ་ཆུ་རྩེད་གསུམ་ལ་བསྔགས་
པ། ཚ་ཟེར་ཉི་མའི་འོད་ཀྱིས་གཏུངས་པ་ན། །ཆུ་སྐྱེས་བརྒྱན་པའི་སྐྱེད་མོའི་ཚལ་དབུས་
སུ། ༑ བསིལ་ལྡན་རྫིང་བུར་ཁྲུས་ལ་འཇུག་པ་ནི། ། ལྷ་ཡི་རོལ་རྩེད་ དག་ལ་འགྲན་པར་
འགྱུར། ། ཆང་འཐུང་འཁྲིག་སྤྱོད་ཕོ་མོ་དུས་བཏབ་གསུམ་ལ་བསྔགས་པ། འགའ་ཞིག་མྱོས་
འགྱུར་འཐུངས་པས་སེམས་བདེའི་མུས། །སྨིན་ལེགས་མ་དང་ལྷན་ཅིག་སྤྱོད་པས་ཚིམ། །
ལ་ལ་དུས་བཏབ་ཡོལ་བས་གཏུང་བ་ནི། ། མཚན་མོ་རིལ་པོའི་ཡུན་དང་གྲོགས་བཞིན་
ཐལ། །བག་ལེན་བུ་སྐྱེས་འཕེལ་བ་བ།སུམ་ལ་བསྔགས་པ། ཟུར་མིག་ཅན་གང་གཏན་གྱི་གྲོགས་
ཉིད་དུ། །བཀུག་ནས་ལོངས་སུ་སྤྱད་པས་རང་རིགས་ཀྱི། །མྱུ་གུ་སྐྱེས་ནས་རྫིང་ནང་པད་
མ་བཞིན། ། རིང་པོར་མི་ཐོགས་མྱུར་དུ་བསྐྱེད་བསྲིངས་སོ། ། གྲོས་ཕོ་ཉ་བགྲོད་པ་གསུམ་ལ་
བསྔགས་པ། རྒྱལ་བློན་གྲོས་མཐུན་མུ་ནས་འཇིག་རྟེན་མིག། ཇོ་བོ་གདན་དྲངས་ཕོ་
ཉར་བརྫངས་པའི་ཚེ། །ཕུལ་བྱུང་ཞབས་དེ་བཤུལ་རིང་ལེགས་བགྲོད་ནས། །བསྟན་པའི་
རྨོང་རོ་གཞི་ནས་གསོ་བར་མཛད། །དམག་དང་རྒྱལ་བོའི་མངའ་ཐང་ལ་བསྔགས་པ། སྟོབས་
ལྡན་ཡག་ལག་བཞི་ཡི་དཔུང་ཚོགས་ཀྱིས། །འཇིགས་དུང་ཀླ་ཀློའི་ཚོགས་ཀུན་ཕམ་བྱས་
252



པའི། །རིགས་ལྡན་དྲག་པོ་འཁོར་ལོའི་མངའ་ཐང་གིས། ། ཆོས་སྲིད་སྡེ་བཞི་རྫོགས་ལྡན་
བཞིན་དུ་འཕེལ། །ཐུན་མོང་མ་ཡིན་པའི་རྒྱུན་ལ་སྦྱར་བ་སོགས་བཅུ་ལས། དང་པོ་ལྷོ་བས་འདོད་
པའི་སྦྱར་བ་ནི། མཁའ་མཐའི་ཚད་ལ་ཁ་ཚོན་མ་ཆོད་ཀྱང༌། །མཐོང་ཐོས་དོན་ཆེན་ཕལ་
ཆེར་ཁོང་དུ་ཆུད། ། གྲུབ་ མཐའ་ ཕན་ཚུན་འཐད་པར་ཁས་འཆེས་ ཤིང་། ། ཆོས་ ཀུན་་
ཐོགས་མེད་མཁྱེན་ཚེ་མཁས་པའི་མཆོག། ཤར་པས་འདོད་པ་ནི། ཙནྡའི་འོད་དང་ཙན་
དན་དྲི་ནི་བསིལ། །ཙ་ཀོ་ར་དང་ཙམ་པ་ཀ་ནི་དཀར། །བཙན་པའི་བཙོན་རར་བཙུགས་
པའི་རྩངས་ནི་རྩུབ། འཆད་རྩོད་རྩོམ་པ་བརྩོན་འགྲུས་བརྩམས་པས་འགྲུབ། ། ལྷོ་བའི་
རབ་དངས་ནི། རིན་ཆེན་རྡུལ་མང་བརྩེགས་པའི་ས་འཛིན་སྤོང་། །གཡུལ་ལས་རྣམ་
པར་རྒྱལ་བའི་ཁང་བཟངས་དབུས། །ཉེ་དབང་ཚོགས་ཀྱིས་བསྐོར་བའི་ལྷ་དབང་ཁྱོད། །
འཇིག་རྟེན་བདེ་བའི་དཔལ་ལ་ ངོམས་མེད་རོལ། ། ཤར་བའི་རབ་དངས་ནི། སྔོ་མིན་་
གཉིས་སོ་སྐྱེས་རིག་བྱེད་བཞི་གྲངས་ལྡན་སྟེང་། །ཞོ་འཐུང་རུས་པའི་ལག་ཉལ་གདེངས་
ཙམ་ གྱིས། ། སྦྱིན་སྐྱེས་བུ་ ཡི་ མཆིས་བྲང་མངལ་ཁུར་ལྗིད། ། ཡང་པར་བྱས་ ཁྱོད་མཐུ་
སྟོབས་ཆེ་བའི་དཔལ། ། ལྷོ་བའི་མཉམ་པ་ནི། བརྟུན་པ་བསྐྱེད་དེ་དཀའ་གནས་ཇི་བཞིན་
བཙལ། །རྟེན་འབྱུང་རྟགས་ཀྱིས་སྟོང་པ་རྟོགས་པ་ཡིས། །མཁྱེན་པ་ཕུལ་དུ་ཕྱིན་པའི་བླ་
མ་མཆོག། ཁྱོད་ཉིད་ཐུགས་མཉེས་ཐབས་ལ་ཡང་ཡང་སྨོན། ། ཤར་པའི་མཉམ་པ་ནི༔
བསྐྱེད་རྫོགས་རིམ་པར་རྟག་ཏུ་སྦྱངས་སྟོབས་ཀྱིས། ། ཀུན་ཀྱང་གཅིག་ཏུ་སྟོང་བའི་ཆོས་
དབྱིངས་སུ། །ངེས་ཤེས་དང་དུ་ངང་ངམ་ཤུགས་གནས་འདི། །བསྒོམ་བྱའི་དོན་ལ་གོམས་པ་
རྫོགས་པའི་བརྡའ། ། ལྷོ་པའི་སྙན་པ་ནི། བློ་ཡི་བློ་གཏེར་བློ་བཟང་བླ་མ་ལ། །པད་མཚོའི་
དཔལ་ལས་བྱུང་བའི་པད་དམར་བོས། །རྣམ་དག་དད་པས་ཡང་དང་ཡང་བརྔན་ན། །
སྤངས་རྟོགས་རྫོགས་པའི་སྐུ་མཆོག་བརྩེ་བས་སྩོལ། །ཤར་པས་རྐང་པ་ལ་བསྐོར་བའི་སྙན་པ་ནི།
རྒྱ་མཚོ་མཐའ་དང་མཉམ་པར་མཁྱེན་པ་རྒྱས། རྒྱུ་བོད་མཁས་པ་དུ་མས་བསྟེན་འོས་
པའི། །རྒྱལ་སྲས་ཚུལ་འཛིན་དཔལ་ལྡན་བླ་མའི་ཞབས། །བརྒྱ་ཕྲག་བསྐལ་བར་བསྟེན་
ཀྱང་ངོམས་ ཅི་ ཡོད། ། ཚིག་ལ་བསྐོར་པ་ནི། བཤེས་ གཉེན་དམ་པས་ དམ་ ཆོས་ ལེགས་
གསུངས་ཀྱང་། ། རྣམ་གཡེང་ལམ་དུ་རྣམ་པར་འཕྱན་པ་འགས། །ཕྱེད་ལས་ཕྱེད་དང་
གཉིས་ལས་མི་གོ་འདི། །ཤིས་རབ་དབང་པོ་ཞན་པའི་ཤེས་བྱེད་དོ། ། རིང་བར་ཐོས་པ་ནི།
253



མ་ལུས་འགྲོ་ལ་མཉེས་གཤིན་པའི། ། དབྱངས་ཅན་མ་ཁྱོད་བསྟོད་ཙམ་གྱིས། །དགོངས་
དོན་དཔྱོད་ལ་མ་རིག་བློ། ། མིང་གི་ལྷག་མར་ཞི་མཛད་མ། །ཤར་པའི་རྗེས་ཁྲིད་ནི་སྲོག་ཆུང་
ལ་རྗེས་འཇུག་ཕོ་དང་སྲོག་ཆེན་ལ་རྗེས་འཇུག་མོ་ཞུགས་པ་ལ་བྱེད་པ་འདྲ་བས། དཔེར་ན་དགེ་
འདུན་གྲུབ་ཀྱི་བཀས། །བདག་གིས་གང་སྤོབས་ངེད་ཀྱིས་སྨྲས། ། ལ མ་གྱི་མཚོན་གྱིས་
མཐའ་བྲལ་གྱི། །ཐེ་ཚོམ་ཆོད་པ་ཉམས་རེ་དགའ། ། ལྷོ་བའི་གཞོན་པ་ནི། སྦྲང་རྩི་འཐུང་
འདོད་བུང་བ་འགས། །བཅུད་བཟང་འཛིན་པའི་འདབ་ལྡན་ལ། །འཁོར་ཞིང་དགའ་
བས་རབ་སྙན་གླུ། ། སྒྲོག་བཞིན་རོ་བཅུད་མྱང་བར་བྱེད། །ཤར་པའི་གཞོན་པ་ནི། མཐའ་
འཁོབ་ཚང་ཚིང་ནགས་ཁྲོད་དུ། །འཕྲལ་ཕུགས་ཕན་ཐབས་མཐའ་དག་ཆེད། ། ཁོང་ཁྲོ་
འཁོན་འཛིན་ཟ་ཟིའི་རིགས། །ཁེགས་པའི་ ཐབས་ལ་མཁས་པ་མཆོག ལྷོ་བའི་དོན་གསལ་ནི།
ལྷ་རྣམས་ཟླ་བའི་མ་མ་དེ། །རི་རབ་ཀྱིས་ནི་བསྲུབས་པ་ལས། །བྱུང་བའི་བཅུད་དེ་ལྷ་
ཆེན་གྱིས། ། མགྲིན་པར་བཞག་པས་སྔོན་པོར་སོང་། ། ཤར་བའི་དོན་གསལ་ནི། ལེགས་
བྲིས་པ་རྣམས་ཆུ་སྲིན་གྲོང་། ། མནྟཱ་ར་ཡིས་བསྲུབས་རྐྱེན་གྱིས། ། དབང་ཕྱུག་ཆེན་པོའི་
མགྲིན་པ་ནི། ། ཨིནྡྲ་ནཱི་ལའི་མདངས་འཛིན་ཏོ། །ལྷོ་བའི་རྒྱ་ཆེ་བ་ནི། སྙན་ངག་མེ་ལོང་
རྡུལ་གྱིས་སྦགས་པ་ཡང་། །ཀུན་གཟིགས་ལྔ་བོས་ལུང་རིགས་དར་མང་གིས། ། དྭངས་
པར་བྱས་པའི་མེ་ལོང་འདི་ཡོད་བཞིན། །གཞན་གྱི་རྣམ་བཤད་མེ་ལོང་བལྟ་མི་འདོད། །
ཤར་པའི་རྒྱ་ཆེ་བ་ནི། དེང་ཆར་དབྱངས་ཅན་དགྱེས་གླུ་འདི། །གླེགས་བམ་ཁྲོད་དུ་བཞུགས་
ཙམ་ལས། །དེ་ཡི་རྡུལ་བསལ་ཁ་འབྱེད་པོ། །ཉིན་མོའི་སྐར་ཆེན་མཐོང་ལ་འགྲན། ། ལྷོ་
བའི་བརྗིད་པ་ནི། འཕགས་མ་སྒྲོལ་མ་མྱུར་མ་དཔའ་མོ། ། དེ་དང་གཉིས་ མེད་བླ་མ་དེ་
ཡིས། །ཀ་ལ་པ་ཡ་གྲོང་ཁྱེར་ཆེན་པོར། །མྱུར་བ་ཉིད་དུ་ཁྲིད་ཅིག་བླ་མ། །ཤར་པའི་བརྗིད་
པ་ནི། ཚེ་འདིའི་འདུ་བྱེད་འགགས་མ་ཐག། ཤམྦྷ་ལ་རུ་སྐྱེས་པའི་ཚེ། །རིགས་ལྡན་བླ་མ་
དེ་ཡི་གསུང༌། །མ་ལུས་མྱངས་སྟེ་སྤྱོད་པར་སྨོན། །མཛེས་པ་ལྷོ་པས་གཏམ་ལ་སྦྱར་བ་ནི།འཇམ་
དབྱངས་ཟད་མི་ཤེས་པའི་རྫུ་འཕྲུལ་གྱིས། ། ཤིས་པ་བསྒྲུབས་པའི་རི་བོ་རྩེ་ལྔ་འདི། །
མཐོང་སྣང་སྣ་ཚོགས་སྒྱུ་མའི་གང་སྟབས་ཀྱིས། ། དད་ལྡན་ཐར་བའི་ལམ་ལ་འདྲེན་པ་
མཚར། །འདི་ལ་བོད་མཁས་པའི་དཔེར་བརྗོད་བཟང་། ལྷོ་པས་བསྔགས་པ་ལ་སྦྱར་བ་ནི། བླ་མས་
ལྷག་བསམ་ཁྱོགས་ལ་མ་བཏེགས་པའི། །ལུས་ཅན་ཕན་བདེའི་ལྕིད་ནི་ལུས་སམ་ཞེས། །
254



མེས་པོ་མིག་སྟོང་ལྡན་དང་བསྡོངས་ནས་ཀྱང་། །སྲིད་པ་གསུམ་ཏུ་བཙལ་ཀྱང་རྙེད་རེ་
སྐན། ༑ ཤར་པོས་གཏམ་ལ་སྦྱར་བ་ནི། བསྐལ་བ་སྐད་ཅིག་ཙམ་དུ་བསྒྱུར་ནུས་པའི། །སེམས་
དཔའི་རྣམ་ཐར་ཞིབ་ ཏུ་བསམ་ པའི་ཚེ། ། བསིལ་ལྡན་རི་བོའི་སྣང་ཚུལ་དེ་ཙམ་ཞིག།
སྔོན་མེད་གཏམ་ཏུ་གླེང་བ་ཀླད་ཆུང་ངོ༌། ། ཤར་པས་བསྔགས་པ་ལ་སྦྱར་བ་ནི། ཀློང་རྡོལ་བླ་
མ་ཁྱོད་ཀྱི་མཁྱེན་པ་ཡི། །ཡུལ་དུ་མ་གྱུར་གནས་ལུགས་གསར་བ་ཞིག། གལ་ཏེ་འཇིག་
རྟེན་མེས་པས་སྤྲུལ་ན་ཡང་། ། ཆོས་དབྱིངས་ཀུན་འགྲོའི་ཚུལ་དུ་སྔར་ནས་གཟིགས། །
སྤྱིའི་ཏིང་ངེ་འཛིན་ནི། ཉི་མས་འོད་ཟེར་སྐྱུགས་པ་འཐུང་དྲགས་པས། ། ཀུ་མུད་ཁོ་ནའི་
འདྲེན་བྱེད་ཟུམ་པ་མིན། ། རྒྱུ་སྐར་བདག་པོའི་མིག་ གི་ དཔལ་དག་ཀྱང་། ། སྣང་བྱེད་
བདུད་རྩིའི་སྨན་གྱིས་གསོ་བར་རིགས། ། ཆོས་གཅིག་བཀོད་པ་ནི། ཉིན་བྱེད་དབང་པོ་
འོད་ཀྱི་རླབས་གཡོས་པས། །ཆུ་སྐྱེས་ཚོགས་དག་དགའ་སྟེ་འཛུམ་འཛུམ་རྒོད། །ར་ཡིག་
གཉིས་པ་མགྲོན་དུ་དགུག་པའི་ཆེད། །རོ་ལྡན་ཞིམ་པའི་དཔལ་ནི་འཛུམ་བཞིན་སྐྱུག།
ཆོས་དུ་མ་བཀོད་པ་ནི། གནས་གཙང་ལྷ་ཡིས་ཆུས་བཀྲུས་གོས་བཙིར་ཚེ། །ནོར་འཛིན་
དགའ་སྟེ་སྔོ་ལྗང་ ཆུ་ ཝ་མནབས། །འབྲས་བུའི་ཁུར་གྱིས་ལྗོན་ཤིང་ངལ་བ་བསྟེན། །
བཙའ་ཐན་ངན་པ་བསྐྱེངས་ཏེ་ཡུད་ཀྱིས་བྲོས། ། ལེའུ་དང་པོའི་ཐུན་མོང་མ་ཡིན་པའི་དཔེར་
བརྗོད་མཚོན་ཙམ་བྱས་ཟིན་ཏོ། །
ལེའུ་གཉིས་པའི་ཐུན་མོང་བའི་རྒྱུན་ལ་དོན་རྒྱུན་སོ་ལྔ་ལས། དང་པོ་ལ་རིགས་སོགས་བཞི་ཡོད་
ཅིང་དེ་དག་གི་དོན་ནི། ཤཱཀྱ་བློའི་རྣམ་འགྲེལ་གྱི་བཤད་པ་ལས། རྫས་ནི་ཡན་ལག་ཅན་གྱི་མིང་
ངོ་། །ལས་ནི་འདེགས་པ་ལ་སོགས་པའོ། །སྤྱི་ནི་ཡོད་པ་ཉིད་དང་བ་ལང་ལ་སོགས་པའོ། །ཞེས་དང་།
རྒྱལ་ཚབ་རྗེའི་ཚད་མ་མདོའི་རྣམ་བཤད་ལས་ཀྱང་། རིགས་ཀྱི་སྒྲ་པ་ལང་ཞེས་པ་དང༌། ཡོན་ཏན་
གྱི་སྒྲ་བ་ལང་དཀར་བོ་ཞེས་པ་དང་། བྱ་བའི་སྒྲ་འབྲས་འཚེད་པ་ཞེས་པ་དང་། རྫས་ཀྱི་སྒྲ་སྦྱོར་བའི་
འབྲེལ་བ་དང་འདུ་བའི་འབྲེལ་བ་གཉིས་ཀྱི་དབྱེ་བས་རྭ་ཅན་དང་དབྱུག་པ་ཅན་ཞེས་པ་ལྟ་བུའོ་ཞེས་
གསུངས་པ་ལྟར། རིགས་ནི་བུམ་པ་ཀ་བ་བ་ལང་ལྟ་བུ་རིགས་སྤྱི་ཚོགས་སྤྱི་ཞེས་པའི་རིགས་སྤྱི་དང་།
བྱ་བ་ནི་བུམ་པས་ཆུ་སྐྱོར་ཀ་བས་གདུང་མ་འདེགས་བ་ལང་འགྲོ་ཞེས་པ་ལྟ་བུ་དང་། ཡོན་ཏན་ནི་
བུམ་པ་མཛེས་སོ་ཀ་བ་རིང་པོ་བ་ལང་དཀར་པོ་ཞེས་པ་ལྟ་བུ་དང་། རྫས་ནི་བུམ་པ་གདན་ལ་གནས་
ཀ་བ་ ཚོན་ ཅན་ བ་ལང་རྭ་ ཅན་ ཞེས་ པ་ ལྟ་བུ་ ཡིན་ པས་ དཔེར་བརྗོད་རིམ་ བཞིན། རིགས་ནི།
མགྲིན་པ་རིང་ཞིང་ཕྲ་བ་དང༌། །ལྟོ་བ་ལྡིར་ཞིང་ཆེ་བ་དང་། །མཆུ་ནི་འཕྱང་ཞིང་ཞབས་
255



ཞུམ་པའི། །ཀ་ལ་ཤ་འདི་བདུད་རྩིའི་སྣོད། །ལྟ་བུའོ། །བྱ་བ་ནི། མཁྱེན་པས་གནས་ལུགས་
གསལ་བར་གཟིགས། །བརྩེ་བས་ལུས་ཅན་རྗེས་སུ་འཆིང༌། །ནུས་པས་ཤེས་རྒྱུད་འདུལ་
བར་བྱེད། །མཛད་པས་འདྲེན་མཛད་བླ་མ་བསྔགས། །ལྟ་བུའོ། །ཡོན་ཏན་ནི། བླ་མའི་
ཞལ་བཟང་མཐོང་བའི་ཚེ། །དད་པས་དགའ་སྟེ་སྤུ་ལོང་གཡོ། ། གསུང་སྙན་ཐོས་པས་
ཡིད་བདེས་ཚིས། །མིག་དག་ཟུམ་ནས་ཐལ་མོ་སྦྱོར། །ལྟ་བུའོ། །རྫས་ནི། ཕྱག་ཞབས་
མཐིལ་ན་འཁོར་ལོ་ཡི། །རི་མོས་མཚན་པའི་དཔེ་བྱད་ལྡན། །རྩེ་མོ་མི་མངོན་གཙུག་ཏོར་
ཅན། ། ཤཱཀྱ་ཐུབ་པ་ལྷ་ཡི་ལྷ། ། ལྟ་བུའོ། ༑ རྫས་ཞེས་པ་ཕལ་ཆེར་གྱིས་ཕྱག་མཚན་ལྟ་བུ་ལ་གོ་
འདུག་ཀྱང་། དེ་འདྲ་མི་དགོས་པར་ལྷས་སྦྱིན་གདན་ལ་གནས་ཞེས་པ་ལྟ་བུ་རྫས་བརྗོད་པར་འདོད་
དགོས་ཏེ། རྩ་བར་ཁྱབ་འཇུག་རྣམ་གནོན་ལ་གནས་པས་ཞེས་པ་རྫས་བརྗོད་དུ་གསུངས་པས་སོ། །
དེའི་རྩ་བར་ཟླ་བའི་ཅོད་པན་དང་རལ་བ་ཅན་ཞེས་པས་རྫས་བརྗོད་པར་མ་ཟད་ཁྱུ་མཆོག་རྒྱལ་མཚན་
ཞེས་པ་དབང་ཕྱུག་གི་མིང་ཡིན་ཡང་རྫས་བརྗོད་པ་ཡིན་སྙམ་སྟེ། དཔང་ལོའི་འགྲེལ་བར་ལྷས་སྦྱིན་
ཞེས་པ་རྫས་བརྗོད་པའི་ཚིག་ཏུ་གསུངས་པས། དེས་ན་བློ་བཟང་གྲགས་པ་འཁྲུངས་པར་གྱུར་ཅེས་
བརྗོད་ནའང་ཛས་བརྗོད་པར་འགྲོའོ་སྙམ། དེ་དག་ནི་དེང་དུས་ཀྱི་མཁས་པའི་ངག་ནས་མ་ཐོན་པའི་
གཏམ་གསར་བའོ། ། །
གཉིས་པ་དཔེ་རྒྱན་ལ་སོ་གཉིས་ལས། ཆོས་དཔེ་ནི། ངག་གི་དབང་ཕྱུག་དབྱངས་ཅན་
ལྷ་མོ་ཡི། །རྟག་ཏུ་བལྟ་བས་མི་ངོམས་བཞིན་གྱི་དཔལ། །འབྲས་དུས་ཟླ་བའི་འོད་ཀྱིས་
ཉེར་འཁྱུད་པའི། །གངས་ཅན་རི་བོ་བཞིན་དུ་འཚེར་ཞིང་དཀར། །དངོས་དཔེ་ནི། བདག་
གི་བླ་མའི་ཡོན་ཏན་ནམ་མཁའ་འདྲ། །སྙན་འཇེབས་གསུང་གིས་ལེགས་བཤད་འདོམས་
པའི་དབྱངས། །མཚོ་ལྡན་མ་ཡི་རྒྱུད་མངས་སྒྲ་ལ་འགྲན། ། དེ་ལ་མོས་གུས་སྐོམ་པས་ཆུ་
འདོད་བཞིན། །བཟློག་དཔེ་ནི། བཤེས་གཉེན་ངག་དབང་བློ་བཟང་དམ་པ་དེའི། །འཕྲིན་
ལས་སྐལ་བཟང་ཡོངས་ལ་འཕོ་བ་བཞིན། ། ཀུན་ཁྱབ་ལྷ་ཡི་རྫིང་རིང་འདི་ཡིས་ཀྱང་། །
བགྲང་ཡས་གཟུགས་ཅན་རྣམས་ཀྱི་གོ་ཡང་འབྱེད། ། ཕན་ཚུན་དཔེ། འཕགས་མ་སྒྲོལ་མས་
འགྲོ་བའི་རེ་སྐོང་བཞིན། །ཀླུ་ཡི་བདག་པོས་དུས་སུ་དགུང་ཆར་འཇོ། །གདེངས་ཅན་ལོ་
ཏོག་བསྐྱེད་པའི་འཕྲིན་ལས་ལྟར། ། རྗེ་བཙུན་མ་ཡིས་ཤིས་པ་དུ་མས་སྐྱོངས། །ངེས་དཔེ།
ཀླུ་སྒྲུབ་དགོངས་དོན་འགྲེལ་ལ་ཟླ་བྲལ་བའི། །རྗེ་ཡི་ལེགས་བཤད་སྙིང་པོ་ཆེ་ཆུང་ཟུང་། །
256



ང་ཡི་བླ་མའི་གསུང་དང་མཚུངས་ པ་ ཙམ། ། དེ་བས་གཞན་ཞིག་སྲིད་པ་གསུམ་ན་་་་་
དཀོན། །ངེས་མེད་ཀྱི་དཔེ། བཤེས་གཉེན་གང་གིས་གྲུབ་པ་བརྙེས་པའི་ཚུལ། ། ཐོས་པ་
དགའ་དང་ཀུན་ནས་མཚུངས་མོད་ཀྱི། ། སྙིང་སྟོབས་ཕུལ་ཕྱིན་དེ་འདྲ་གཞོན་མཆིས་
ན། །དེ་ཡང་དེ་ཡི་དཔེ་ལ་མི་འོས་མེད། །བསྡུས་དཔེ། ང་ཡི་བཤེས་གཉེན་དྲི་མེད་བསྟན་
པའི་སྲོལ། ། སྐྱོང་བ་ཙམ་གྱིས་འཇམ་མགོན་བླ་མ་དང་། ། མཚུངས་ཞེས་ མི་ སྨྲ་མཁས་
བཙུན་བཟང་གསུམ་གྱི། །རང་རྒྱུད་མཛེས་པའི་ཡོན་ཏན་འདིས་ཀྱང་ངོ༌། །ཕུལ་བྱུང་དཔེ།
སྙན་ངག་སྨྲ་བའི་སློབ་དཔོན་དཎྜི་དང་། །འཇིགས་མེད་གོ་ཆ་ཐུབ་བསྟན་ལང་ཚོའི་སྡེ། །
དེ་གཉིས་རྒྱ་བོད་ཙམ་གྱི་ཁྱད་པར་ལས། ། ཐ་དད་དབྱེ་བ་ཤེས་ལྡན་སུ་ཡིས་འབྱེད། ། རབ་
བཏགས་དཔེ། ཚངས་སྲས་ལྷ་མོའི་གསལ་ ཐུགས་ཡངས་པའི་དཔེར། ། མཁའ་ཁྱོད་རྒྱ་
ཁྱོན་ཆེ་ཞེས་སྙེམས་ཅི་དགོས། ། ཐོགས་བཅས་ཐོགས་མེད་གཟུགས་ཅན་དག་གི་ཡང་། །
ཕ་རོལ་བགྲང་བྱའི་ཚད་ཀྱང་ཁྱོད་པས་ཡངས། །ཡང་ན། གཟུགས་ཅན་སྣང་བར་བྱེད་
པའི་མཐུ་དཔལ་མཆོག། ང་ལ་མཆིས་ཞེས་ནམ་མཁའི་ནོར་བུ་ཁྱོད། །ཁེངས་དྲེགས་
མཐོན་པོའི་རྩེ་ལ་ཅི་སྟེ་འགྱིང་། །ལེགས་བཤད་འདིས་ཀྱང་སྙན་ངག་གསལ་བྱེད་ཕྱིར། །
རྨད་བྱུང་དཔེ། སྔོན་ཆད་བྱུང་བའི་དཔེར་བརྗོད་ཕལ་མོ་ཆེ། །འཁྲུལ་བའི་དྲི་མ་རང་ཉིད་
ཆབ་ཀྱིས་བཀྲུ། །གཙང་མའི་གོས་ཀྱིས་བྱི་དོར་ལེགས་བྱས་ན། །ད་གཟོད་ལེགས་བཤད་
འདི་ཡི་དོ་ཟླར་འོས། ། རྨོངས་དཔེ། བླ་མའི་ཡོན་ཏན་ཡིད་ལ་བརྣག་སྟོབས་ཀྱིས། ། ཟླ་བ་
དགེ་བའི་བཤེས་སུ་འཁྲུལ་བའི་བློས། །ཀུ་མུད་གཉེན་ལ་ཕྱོགས་ཏེ་ཡན་ལག་མཆོག། ས་
ལ་གཏུགས་པའི་ངལ་བ་ཅི་ཡང་བསྟེན། །ཐེ་ཚོམ་དཔེ། ཟབ་མོ་རྟེན་འབྱུང་འཆད་འདི་ཀླུ་
སྒྲུབ་བམ། །ཡང་ན་ཙོང་ཁ་བ་ཡིས་སྟོན་པ་ལ། །རྟེན་འབྱུང་གསུངས་པའི་ཚུལ་ལ་བསྟོད་
པའམ། །གང་ཡིན་སྙམ་དུ་བདག་ཡིད་སོམ་ཉིར་སྤྱོད། །གཏན་འབེབས་དཔེ། དེ་ལྟ་མོད་ཀྱི་
ཀླུ་སྒྲུབ་མ་ཡིན་ཏེ། ། མཇུག་ཏུ་བློ་བཟང་གྲགས་པའི་དཔལ་གྱིས་བགྱིས། ། ཞེས་པའི་
མཛད་བྱང་རྒྱ་ཡིས་རྒྱས་བཏབ་ཕྱིར། །རྒྱལ་བ་གཉིས་པའི་གསུང་མཆོག་ཁོ་ནར་ངེས། །
སྦྱར་བའི་དཔེ། གསུང་འདི་དཔྱད་པས་ཆོད་པར་དཀའ་བ་དང་། །ལོག་རྟོག་ལ་སོགས་
འཇོམས་ལ་རྣོ་བ་དང་། །དཔྱོད་ཤེས་མཁན་གྱིས་བལྟས་ན་དགའ་འཕེལ་བས། །རྡོ་རྗེ་ཕ་
ལམ་ཉིད་དང་ཡང་དག་མཚུངས། ། མཉམ་ཉིད་དཔེ། གཞན་ཕྱོགས་འཇོམས་ཤིང་རང་སྡེ་
257
.



ལེགས་སྐྱོང་བའི། ། སྟོབས་ ཀྱི་རྩལ་རྫོགས་མི་འཇིགས་སེང་གེ་དེ། ། རིགས་པའི་དབང་
ཕྱུག་ཆོས་ཀྱི་གྲགས་པ་བཞིན། ། ཕ་རོལ་ཀུན་ཏུ་བཅོམ་པའི་གྲགས་པ་ཐོབ། ། སྨད་པའི་དཔེ།
མཛེས་མའི་བཞིན་དཔལ་རྒས་དུས་ཉམས། །པདྨའི་མདངས་བཟང་བ་མོས་འཇོམས། །
དེ་དག་ལས་ནི་དབྱངས་ཅན་བཞིན། ། མཚུངས་པ་ལ་ཡང་ཁྱད་པར་བཅས། ། བསྔགས་
དཔེ། ཤིང་རྩེའི་སྤྲེའུ་ས་ལ་བྲུལ་སྙམ་བྱེད། །ཉིས་འཐུང་བྱིན་ཤ་རབ་ཏུ་འདར་བྱེད་པའི། །
སྟག་སེང་ངར་སྐད་དཔལ་ལྡན་ཆོས་གྲགས་ཀྱི། །ཐོལ་ངག་སུན་འབྱིན་རིགས་པའི་བརྗིད་
དང་མཚུངས། །བརྗོད་འདོད་དཔེ།ནོར་བུས་གཏམས་པའི་ཡོན་ཏན་ལྡན་པའམ། །བ་ཚཱས་
བསྙོགས་པའི་སྐྱོན་དང་བཅས་ཀྱང་རུང་། །བླ་མའི་མཁྱེན་པ་ཆུ་གཏེར་རྒྱ་ཁྱོན་དང་། །
མཚུངས་ པར་བརྗོད་འདོད་བདག་གི་སྙིང་ལ་གནས། ། འགལ་དཔེ། ཚད་མའི་གཞུང་
ལུགས་ཀུན་མཁྱེན་ཕྱོགས་གླང་དང་། །དེ་སྲས་ཆོས་ཀྱི་གྲགས་དང་མཁས་གྲུབ་རྗེ། ། དགེ་
ལེགས་དཔལ་བཟང་དེ་གསུམ་ གཅིག་ ཡིན་ཏེ། །རང་ བཞིན་ ཕན་ཚུན་འགལ་བ་ཁོ་་༌་
ནའོ། །དགག་དཔེ། ཉེས་ཚོགས་ཉོན་མོངས་ཀུན་དང་ལྡན། །རྩོམ་པའི་ཚུལ་ལ་བླུན་གྱུར་
པས། །དཔེར་བརྗོད་འདི་ནི་མཁས་པ་ཡི། ། གཞུང་ལ་འགྲན་ནུས་ནམ་ཡང་མེད། །ངོ་
བསྟོད་དཔེ། ལྷ་ལས་རྒན་པ་ཟ་བྱེད་བཞི་ཡིས་བརྒྱན། ། ཨ་ནུ་ཁྱོད་ལ་སྤྱི་སྒོ་གཅིག་ལས་
མེད། །དེ་ལྟ་ན་ཡང་རིག་བྱེད་སྨྲ་པ་ལ། །ཀུན་ནས་མཚུངས་པའི་ཐོན་མི་སམྦྷོ་ཊ། །ཡང་
ན། མཚོ་ལྡན་མ་ཁྱོད་ཆུ་ཤེལ་མདངས་ཙམ་འཛིན། ། བདུད་རྩིའི་འབྱུང་གནས་ཆུ་ཤེལ་
དངོས་ལས་གྲུབ། །དེ་ལྟ་ན་ཡང་དེ་གཉིས་མཚུངས་པ་སྟེ། །རྒྱ་མཚོའི་མར་སར་ཁྱད་པར་
འཕགས་པ་མིན། །དེ་ཉིད་དཔེ། གཅིག་ཏུ་མཛེས་འདི་དབྱངས་ལྡན་ལྷ་མོའི་བཞིན། །ཡིན་
གྱི་འདབ་བརྒྱ་བཞད་པའི་པད་མ་མིན། ། དལ་བུར་འཁོར་འདི་བུང་བ་མ་ཡིན་གྱི། །
དཀྱུས་རིང་སྤྱན་གྱི་ཟུར་མདའ་གཡོ་བ་ལགས། །ཐུན་མོང་མིན་པའི་དཔེ། དཔེར་བརྗོད་
ཀུན་ཀྱི་མཛེས་པ་ལས་འདས་པའི། ། སྙན་ངག་དངོས་ཀྱི་ཉམས་དོད་བོད་མཁས་པའི། །
ལེགས་བཤད་ སྒྲ་དབྱངས་རྒྱ་མཚོའི་འཇུག་ངོགས་འདི། །རང་ཉིད་རང་གི་དཔེ་ཡིས་
མཚོན་པར་འགྱུར། །འབྱུང་མིན་དཔེ། རྒྱལ་བ་ཀུན་གྱི་མཁྱེན་རབ་མ་ལུས་པ། །གཅིག་ཏུ་
བསྡུས་པ་ལྟ་བུ་རབ་མཛེས་སྐུས། །སྐྱེ་དགུའི་ཡིད་ལ་བློ་གྲོས་མཆོག་སྟེར་འདི། །རྡོ་རྗེ་རྣོན་
པོའི་སྐུ་ཞེས་རབ་ཏུ་གྲགས། །སྲིད་མིན་དཔེ། ཐུབ་པའི་ཞལ་ལས་བབ་ཅོལ་གཏམ། །དྲང་
258



སྲོང་བདེན་སྨྲས་རྫུན་ཚིག་བཞིན། ། ཙོང་ཁ་བ་ཡི་ལེགས་བཤད་ལས། ། མུན་སྤྲུལ་ཚིག་
དགུ་འབྱུང་མི་སྲིད། །མང་བའི་དཔེ། བདུད་རྩིའི་རང་བཞིན་གངྒཱའི་རྒྱུན། །རོ་ལྡན་མ་ཡི་རྦ་
རླབས་ཕྲེང་། །དུས་བཞིར་རྒྱུ་བའི་རྒྱུར་སྐར་བཞིན། ། རྒྱལ་བའི་འཕྲིན་ལས་ རྒྱུན་མི་་
ཆད། ། ནམ་འགྱུར་དཔེ། ལས་ཉོན་ལས་སྐྱེས་འཁོར་བ་ནི། །འོ་མའི་ནང་ནས་མར་བྱུང་
བཞིན། །ས་བོན་ལས་ནི་མྱུ་གུ་བཞིན། །རྒྱུ་ཡི་རྣམ་འགྱུར་ཙམ་དུ་ཟད། །ཕྲེང་བའི་དཔེ། ཡི་
གེ་ལས་ནི་མིང་བྱུང་བཞིན། །མིང་ལས་ཚིག་བཞིན་དེ་ལས་ཀྱང་། །བསྟན་བཅོས་གསལ་
བཞིན་ཉི་འོད་ཀྱིས། །གཟུགས་ཅན་མཐའ་དག་གསལ་བར་བྱེད། །ངག་དོན་དཔེ་བཞིན་སྒྲ་
གཅིག་པ། ཕྱག་ཟུང་ངོས་ན་པི་ཝང་ལེགས་བསྐུལ་ཞིང་། །དེ་ཡང་སྙན་ངག་རོ་བཟང་རབ་
གསལ་བ། །འཁྲི་ཤིང་རྩེ་ཁ་ཁུ་བྱུག་སྒྲོག་པ་ནི། །ན་ཆུང་གླུ་དབྱངས་གྱེར་བས་སྙན་བཞིན་
གསལ། །བཞིན་སྒྲ་དུ་མ་ཅན། ཆུ་ཡི་གཏེར་བཞིན་དཔལ་ལྡན་བླ་མའི་སྐུ། །མཐོང་ཡང་
ངོམས་མེད་བཞིན་དུ་མཛེས་དཔལ་ལ། །ངང་པའི་ཁྱུ་ཚོགས་བཞིན་དུ་དད་ལྡན་གྱིས། །
ཡང་ཡང་དད་ཅིང་ཐལ་མོ་སྦྱོར་བར་བྱེད། ། ཟླ་བོའི་དངོས་དཔེ། མཁས་པ་མང་ཡང་ལྟུང་
སྐྱ་ཐམས་ཅད་མཁྱེན། ། རོལ་བའི་རྡོ་རྗེ་འདྲ་བ་གཅིག་ཀྱང་མེད། །རྒྱུ་སྐར་གྲངས་མེད་
ཤར་བ་དེའི་དབུས་སུ། ། པ་སངས་གཉིས་པ་ངེས་པར་ཡོད་མ་ཡིན། །དེའི་རྩ་བའི་ཚིག་ལ་
སངྒྷ་ཤིས། རྐང་འཐུང་དག་ལ་ཡོང་བ་འདུ་ནི། །གཉིས་པ་ངེས་པར་ཡོད་མ་ཡིན། །ཞེས་འགྱུར་
བཅོས་མཛད་ཀྱང་རིན་སྤུངས་པས་དེ་མི་འཐད་གསུངས། མཚུངས་སྦྱོར་དཔེ། བདེ་འབྱུང་
གཙུག་རྒྱན་འོད་ཀྱིས་ཆུ་མཐོངས་དང་། ། བླ་མའི་འཕྲིན་ལས་ ཀུན་ བཟོད་ཁྱབ་པར་་་་
བྱེད། །ཟླ་བས་སྐྱེད་མོས་ཚལ་གྱི་ཀུ་མུད་དང་། །ཁྱོད་ཀྱིས་སྐལ་ལྡན་ཚོགས་རྣམས་ལེགས་
པར་སྐྱོང་། ། རྒྱུ་དཔེ། བདག་གི་འདྲེན་མཆོག་ཀློང་རྡོལ་བླ་མ་ཁྱོད། །དེ་འདོད་སྐོང་བས་
དཔག་བསམ་དབང་པོ་དང་། །འཁོར་བའི་ཚ་གདུང་འཇོམས་པས་བསིལ་སྦྱིན་མཁན། །
རྨོངས་མུན་སེལ་བས་ཉི་མའི་རྗེས་སུ་འགྲོ། །རྟགས་སྐྱོན་མེད་པ། སྐྱེས་པ་ཁྱོད་ནི་བུ་མོ་བཞིན་
དུ་མཛེས། ། ལྷ་མོའི་མཐུ་རྩལ་དཔའ་བོའི་སྟོབས་ལ་འགྲན། །དགེ་འདུན་གཅིག་པུས་
བདག་གི་སྲོག་རྣམས་སྐྱོབ། །ལོ་བརྒྱ་ལོན་ན་ཚངས་པའི་ཚེ་དང་མཉམ། །དཔེ་སྐྱོན་མེད་པ།
ཕྱུགས་རྫི་བུ་མོའི་གླུ་དབྱངས་རྣར་འཇེབས་ལྟར། །དབྱངས་ཅན་ལྷ་མོའི་པི་ཝང་སྒྲ་ཡང་
སྙན། །སློང་མོ་བ་རྣམས་དཀའ་བས་འཚོ་བ་ལྟར། །མི་ལ་རས་པ་ཟྭ་ཚོད་ཁོ་ན་བསྟེན། །
259



སྐྱོན་ཅན་ནི། ངང་པའི་བུ་མོ་རྟ་ཕོ་བཞིན་དུ་རྒྱུག། རྡུལ་གྱི་གྲངས་ལྟར་བདག་གི་མགོ་
རྣམས་ཉུང་། ། དཔའ་བོ་མཆོག་ནི་སྔར་མ་བཞིན་དུ་དཔའ། །ནམ་མཁའི་རྒྱ་ཁྱོན་ལག་
མཐིལ་ལྟ་བུར་ཡངས། ། མཚུངས་པ་གསལ་བྱེད་ཀྱི་དཔེ་ལོགས་སུ་འཆད་པར་འདོད། །གསུམ་པ་
གཟུགས་ཅན་གྱི་རྒྱུན་ལ་ཉི་ཤུ་ལས། དང་པོ་བསྡུས་གཟུགས། ཞལ་བཟང་ཆུ་སྐྱེས་པད་འདབ་
རྣམ་པར་བཞད། ། རབ་དམར་མཆུ་སྒྲོས་བྱི་རུའི་མདངས་འཛིན་ཅིང་། ། འཛུམ་ལྡན་
ཐགས་བཟང་ཚེམས་དཀར་མུ་ཏིག་ཕྲེང་། ། དབྱངས་ཅན་པདྨའི་ སྡོང་པོ་ལྡེམ་ལྡེམ་་་་་
གཡོ། ༑ མ་ བསྡུས་ པའི་ གཟུགས་ཅན། ལང་ཚོའི་ འཁྲི་ ཤིང༌ དྲུང་ མིན་ གཡོ་ བའི་ རྩར། །
བཞིན་གྱི་ཆུ་སྐྱེས་བཞད་པར་སྤྱན་ཟུང་གི། ར་ཡིག་གཉིས་པའི་འཕུར་ལྡིང་གཡོ་བ་
དང་། ། ཚེམས་ཀྱི་གེ་སར་ལྷན་ཅིག་འདར་ཞིང་རོལ། ། བསྡུས་ཤིང་མ་བསྡུས་པའི་གཟུགས་
ཅན། བླ་མའི་ཐུགས་ རབ་ཡངས་པ་ཀུན་ཁྱབ་ངོར། ། མཁྱེན་དང་བརྩེ་བའི་ཆུ་འཛིན་
འཐབ་པ་ལས། །ལེགས་བཤད་སྦྲང་ཆར་འཇོ་བའི་དཔལ་འཐུང་བའི། །ལུས་ཅན་དགེ་
བའི་ལོ་ཏོག་འཕེལ་བར་བྱེད། ། མཐའ་དག་གཟུགས་ཅན། དབྱངས་ལྡན་ལྷ་མོའི་སྐུ་ཡི་
སྡོང་པོ་ལྡེམ། །ཕྱག་གི་ལྕུག་ཕྲན་ཕྲ་རྒྱན་ལོ་འདབ་ས། །བཞིན་གྱི་མེ་ཏོག་མངོན་པར་
བཞད་པའི་རྩེར། །སྤྱན་གྱི་བུང་བ་ཡུད་ཙམ་འཁྱུག་འཁྱུག་འཁོར། ། ཆ་ཤས་གཟུགས་ཅན།
མཁྱེན་པའི་དཀྱིལ་འཁོར་ཆུ་ཤེལ་དྭངས་པའི་ངོར། །བརྩེ་བས་འཁྱུད་པའི་ཡིད་ཅན་རི་
དྭགས་བཀྲ། །ནུས་པའི་འོད་ཀྱིས་དུ ཁ་ཚ་གདུང་སེལ། །འདྲེན་མཆོག་ངག་དབང་བློ་
བཟང་གཏན་གྱི་སྐྱབས། ། ཆ་ཅན་གཟུགས་ཅན། ཁྱོད་སྐུ་མཚམས་སྤྲིན་འཁྱུད་པའི་གསེར་
རིའི་ངོས། །ལམ་རིམ་ཆེ་ཆུང་འཆད་པའི་སྐད་སྙན་སྒྲོག། དེ་ལ་མོས་ལྡན་སློབ་མ་རང་
འདུ་ཞིང་། །ཆོས་ཀྱི་འབེལ་གཏམ་ཁོ་ནས་འདའ་བར་བྱེད། །ཡན་ལག་གཅིག་གཟུགས། །
ཁྱོད་ཐུགས་འགྲོ་དོན་མཛད་ལ་ལྷག་བསམ་དཀར། །གསུང་གི་ཉི་མ་འོད་ཟེར་དཀར་པོ་
ཅན། ། ཁྱོད་ཀྱི་ལེགས་བཤད་དེ་ཡིས་འགྲོ་བ་ཀུན། ། བག་ཆགས་དགེ་བའི་རང་བཞིན་
ཅན་དུ་བྱས། ། ལྡན་པའི་གཟུགས་ཅན། །ཁྱོད་ཀྱི་གཟུགས་སྐུ་ལྷ་ལམ་ཡངས་པ་ལ། །མཁྱེན་
པའི་རྒྱུ་སྐར་བདག་པོ་མངོན་པར་ཤར། ། བརྩེ་བའི་རི་བོང་མཚན་མ་འཛིན་པ་ཅན །
ལུས་ཅན་འདྲེན་པར་ཆས་པ་ཨེ་མ་རྨད། ། མི་ལྡན་པའི་གཟུགས་ཅན། ཁྱོད་ཐུགས་ནམ་
མཁའ་ཡངས་པ་མཐོན་པོར་འཕགས། །རབ་ཏུ་བརྟན་པའི་ཞག་ལྡན་ལྟོ་བ་ལ། །དབང་
པ
26)



གཞུས་རྣམ་པར་བཀྲ་བའི་རབ་མཛེས་དཔལ། ། ངོ་མཚར་ལྟད་མོ་ཉིད་དུ་དེ་རིང་་་་་་
བསལ། ། མི་ མཉམ་གཟུགས་ ཅན། འཕྲིན་ ལས་ རིས་མེད་ འགྲོ་ ལ་ སྙོམས་ པར་ འཇུག།
ཡོན་ཏན་རྒྱ་མཚོ་ཡིད་བཞིན་ནོར་བུས་ཕྱུག། འདྲེན་མཆོག་ཁྱོད་སྐུ་དཔག་བསམ་་་
དབང་བོ་དེས། །འགྲོ་བ་ཀུན་གྱི་རེ་བ་སྐོང་བར་ནུས། །ཁྱད་པར་དང་བཅས་པའི་གཟུགས་
ཅན། ཐུབ་པ་མཆོག་གི་ཞབས་སེན་ཟླ་བ་དེ། །འགྲོ་རྣམས་སྤྱི་བོར་བཀུར་བའི་ཁྱད་པར་
གྱིས། ། མུ་སྟེགས་ཚོགས་ཀྱི་པད་མ་མི་དགའ་མེད། །རང་སྡེའི་ཀུན་ལྷག་པར་དགའ་བ་
འཕེལ། ། དཔེར་བརྗོད་ མང་ པོར་ འདིའི་དོན་ དཔེའི་གཟུགས་ སུ་ བཀོད་ པ་ མི་ སྣང་བས་དཔྱད།
འགལ་བའི་གཟུགས་ཅན། གཙུབས་ཤིང་བརྡར་བ་སོགས་ལས་མ་བྱུང་ཞིང་། །ཡམ་ཤིང་
དག་ཀྱང་སྲེག་པར་མི་བྱེད་པ། །བླ་མའི་མན་ངག་དུ་བའི་ཏོག་ཅན་དེས། །བདག་རྒྱུད་
སྐམ་པོ་བརླན་ཞིང་གཤེར་བར་བྱེད། ། འདི་ལ་བོད་མཁས་པ་དང་དབྱངས་ཅན་དགྱེས་གླུའི་
དཔེལ་བརྗོད་འགྲན་ཟླ་དང་བྲལ། རྒྱུའི་གཟུགས་ཅན། ཁྱོད་ནི་ རེ་འདོད་སྐོང་བས་ ཡིད་
བཞིན་ནོར། །ཀུན་ལ་སྙོམས་པར་བསིལ་བས་ཟླ་བའི་འོད། །གཅིག་ཏུ་ཕན་པ་བསྒྲུབ་
པས་མ་མ་སྟེ། །བརྩེ་བས་བཅིང་ཕྱིར་འགུགས་བྱེད་ཞགས་པ་ལགས། སྦྱར་བའི་གཟུགས་
ཅན། བདག་གི་དཔེར་བརྗོད་ལྷ་ལམ་ཡངས་པ་འདི། ། སྙན་ངག་མཁན་གྱིས་འདོད་
པས་བསྟེན་བྱུང་འོས། །ཚིག་སྡེབ་ཉམས་ཀྱིས་བློ་གྲོས་ལྡན་རྣམས་ལ། །ངོ་མཚར་ཆོས་ཀྱི་
དགའ་སྟོན་སྟོབ་པར་རིགས། །དཔེའི་གཟུགས་ཅན། དོན་བཟང་འོད་ཀྱིས་རབ་གཏམས་
པའི། །བླ་མའི་ལེགས་བཤད་སྤྲིན་སྒྲ་འདི། ། གློག་གི་འོད་དང་མཉམ་འགྲོགས་པའི། །
འབྲུག་སྒྲ་དངོས་དང་ཀུན་ནས་མཚུངས། །ལྡོག་པའི་གཟུགས་ཅན། གཙུག་ཕུད་ཅན་ནི་སྒྲ་
བརྒྱ་བ་ལ་དགའ། ། བདག་ནི་གསུང་རབ་འབྲུག་སྒྲ་མཉན་པར་འདོད། །དབྱར་གྱི་རྔ་
གསང་དགུན་དུས་ནུབ་གྱུར་ཀྱང་། །འདི་ནི་དུས་བཞིར་ཅི་དགར་མཉན་དུ་མཆིས། །
འགོག་པའི་གཟུགས་ཅན། ཁྱོད་གསུང་འཆི་མེད་ཆབ་བཟང་ནི། །འགྲོ་བའི་རྨོངས་ཆེན་
དུག་གི་ཤིང་། །འདི་ལྟར་སྲེག་པར་བྱེད་པ་ཡིས། །ཆུ་བོ་ཉིད་དུ་ཅི་ལྟར་བརྗོད། །མཉམ་
འཇོག་གཟུགས་ཅན། གསུང་རབ་རྒྱ་མཚོའི་གཏིང་རྡུལ་མཐོང་བའི་ཆེད། །ཤེས་རབ་མིག་
གིས་བཙའ་ཡང་མཐོང་དཀའ་བ། །ཐུབ་པའི་དགོངས་པ་ཧ་ཅང་ཟབ་པ་དང་། །སོ་སྐྱེའི་
བློ་མིག་དོག་པ་འདིས་ཀྱང་སྐྱོན། །གཟུགས་ཅན་གྱི་གཟུགས་ཅན། དབྱངས་ཅན་ཁྱོད་ཞལ་
261



ཞག་ལྡན་སྐྱེད་མོས་ཚལ། ། ཡུད་ཙམ་འཛུམ་ལྡན་མཆུ་སྒྲོས་པད་དམར་མཚོ། ། ཚེམས་
ཕྲེང་གེ་སར་རྦ་རླབས་ཆལ་ཆིལ་གཡོ། ། བློ་གསལ་བུང་པ་ངང་མོའི་ཁྱུ་ཚོགས་རོལ། །
བསྙོན་དོར་གཟུགས་ཅན།དྲན་པ་ཙམ་གྱིས་ཅི་འདོད་སྩོལ་པ་འདི། །བླ་མ་མིན་གྱི་ཡིད་བཞིན་
ནོར་བུ་སྟེ། །ཐོས་འཛིན་སྤུད་འདི་ཁྱོད་གསུང་མ་ཡིན་གྱི། །ནད་ཀུན་འཇོམས་པའི་ཨ་རུ་
རྣམ་རྒྱལ་ལོ། །
བཞི་བ་གསལ་བྱེད་ཀྱི་རྒྱུན་ལ་བཅུ་གཉིས་ལས། རིགས་ཐོག་མའི་གསལ་བྱེད། ལམ་གྱི་རྩ་
བ་ བཤེས་གཉེན་དམ་ པ་དེས། ། ངན་ སོང་ འཇིགས་ པ་ ཀུན་ལས་ སྐྱོབ་པར་མཛད། །
གཏན་བདེ་འདོད་པའི་གདུལ་བྱ་མཆོག་རྣམས་ཀྱང་། །ལྷག་མེད་མྱ་ངན་འདས་ལ་འཁྲིད་
པར་ནུས། །བྱ་བ་ཐོག་མའི་གསལ་བྱེད། འཐུང་ངོ་སྐོམ་པས་གདུང་རྣམས་ཆུ། །བུ་ཆུང་ཨ་
མའི་ནུ་ཞོ་དང་། ། བུང་བས་སྦྲང་རྩིའི་རྒྱལ་མཚན་བཅུད། ། བདག་ནི་བླ་མའི་ལེགས་
བཤད་དོ། ། ཡོན་ཏན་ཐོག་མའི་གསལ་བྱེད། མངར་ཏེ་བུང་བས་འཇིབ་པའི་རོ། ། རྙོག་
ཆུང་ཁ་ལ་བུ་རོམ་ཡང་། །རུས་སྦལ་ལྕེ་ལ་འོ་མ་སྟེ། །བདག་ལ་བླ་མའི་ལེགས་བཤད་དོ། །
རྫས་ཐོག་མའི་གསལ་བྱེད། ཆར་སྤྲིན་མཁའ་ལ་གནས་པ་ཡིས། །བཙའ་ཐན་ངན་པ་རིང་
དུ་བཏང་། །ཞིང་པ་རྣམས་ཀྱི་ཡིད་ལ་ཡང་། །དགའ་བ་མཆོག་ནི་རྒྱས་པར་བྱས། །རིགས་
པར་གྱི་གསལ་བྱེད། འཇིགས་ལས་སྐྱོབ་ཅིང་སྐྱོབ་པའི་ཐབས། །མ་ནོར་སྟོན་བླ་མའོ། །
གཞན་དོན་སྒྲུབ་ལ་གཞོལ་བ་དང་། ། མན་ངག་མཆོག་ཀྱང་སྟེར་བར་བྱེད༑ །བྱ་བ་བར་གྱི་
གསལ་བྱེད། ས་ཞིང་ཉེ་དུ་ལོངས་སྤྱོད་ཚོགས། །དབེན་པ་བསྟེན་དེའི་དགྲ་རུ་འགྱུར། །ལང་
ཚོས་མྱོས་པའི་མཛེས་མ་ཡང་། །བརྩེ་མེད་གསོད་པའི་གཤིན་རྗེ་དངོས། །རིགས་ཐ་མའི་
གསལ་བྱེད། དོན་མེད་གཏམ་ལ་རྣ་བ་འགེབས། ། ཚེ་འདིའི་བྱ་བཞག་ཐེད་ལ་བོར། །
ཆེན་པོའི་ངོ་བསྲུང་མ་དགོས་པར། ། ཕྱི་མའི་དོན་སེམས་ཆོས་པའོ། །བྱ་བ་ཐ་མའི་གསལ་
བྱེད། རྒྱལ་བས་བདག་ནི་མེད་པར་བཤད། ། གྲུབ་མཐའ་རྣམ་བཞིས་མི་མཐུན་རྩོད། །
མཁས་པ་སོ་སོས་རང་གཞུང་རྩོམ། །དེ་ཡིས་བསྟན་པ་འཛིན་པར་བྱེད། ། ཕྲེང་བའི་གསལ་
བྱེད། ས་བོན་གྲུང་པོས་མྱུ་གུ་དང་། །དེ་ལས་ལོ་མའི་ཚོགས་པ་དང༌། །འདབ་མ་ལས་ནི་
མེ་ཏོག་སྟེ། །དེ་ཡིས་འབྲས་བུ་སྐྱེན་པར་བྱེད། །འགལ་བའི་གསལ་བྱེད། ཆ་ཤས་ཀུན་ནས་
རབ་རྫོགས་པའི། ། བཅོ་ལྔའི་དུས་ཀྱི་ཟླ་འོད་ཀྱིས། ། པད་མའི་ཚོགས་དག་ཟུམ་པར་
262



བྱེད། །ཀུ་མུད་འདབ་མ་འབྱེད་པར་བྱེད། །དོན་གཅིག་གི་གསལ་བྱེད། ཐུབ་པ་བདུད་རྩི་
བརྙེས་པའི་ཚེ། །ཕྱོགས་རྣམས་ཀུན་ཏུ་འོད་ཀྱིས་ཁྱབ། །ས་ཡང་རྣམ་པ་དྲུག་ཏུ་གཡོས། །
བདུད་ཀྱི་བུ་མོའི་ངོ་ཟུམ་གནག། སྦྱར་བའི་གསལ་བྱེད། དྲི་མ་དང་བྲལ་ཡིད་དུ་འོང༌། །
ཤིན་ཏུ་དཀར་ཞིང་གངས་རིའི་འོད། ། ཟླ་བས་ལྷ་ལམ་གསལ་བྱེད་དེ། །ཟླ་བའི་སྲིང་མོས་
བདག་ཡིད་དོ། །
ལྔ་བ་སྐོར་རྒྱན་ལ་གསུམ་ལས། དོན་སྐོར། རྒྱ་མཚོའི་ལྷ་མོ་རྣམ་པར་མཛེས། ། མཚོ་
ལྡན་མ་ནི་རབ་ཏུ་གསལ། ། ཚངས་པའི་སྲས་མོ་ཡིད་དུ་འོང༌། ། དབྱངས་ཅན་ལྷ་ ཁྱོད་
བདག་ལ་གཟིགས། །ཚིག་སྐོར། དབྱངས་ཅན་ལྷ་མོའི་སྐུ་དེ་ཡིས། །མཐོང་བ་རྣམས་ནི་
དོན་ལྡན་བྱེད། །ཁྱོད་ཀྱི་རྒྱུད་མངས་སྒྲ་དེ་ཡིས། ། ཐོས་པ་རྣམས་ནི་དོན་ལྡན་བྱེད། ། ཚིག་
དོན་གཉིས་ཀ་སྐོར་བ། ཟླ་བ་ནམ་མཁའི་དབྱིངས་སུ་གསལ། །དེ་ཚེ་མཚོན་པ་གཟུགས་
བརྙན་གསལ། །དེ་ལ་བལྟས་པས་མིག་ལ་ཕན། །ཆགས་ཅན་བལྟས་པས་ཡིད་ལ་ཕན། །
དྲུག་པ་འགོག་པའི་རྒྱུན་ལ་ཉི་ ཤུ་རྩ་གསུམ་ལས། འདས་པ་འགོག་པ། སྔོན་དུས་ཚེ་ལོ་
དཔག་མེད་ཐུབ་སྐད་དེ། །འུད་བོ་ཆེ་བའི་གཏམ་མམ་ཡང་ན་ནི། །རྫོགས་ལྡན་སྐྱེ་དགུའི་
ལས་ ཀྱི་ནུས་པ་དག། ། དེང་གི་སྐྱེ་བོའི་བློ་གྲོས་ཡུལ་ལས་འདས། ། ད་ ལྟར་ བ་འགོག་པ།
ལས་འབྲས་དེ་དག་བདེན་པར་དགོངས་བཞིན་དུ། །ཤེས་ལྡན་གྲོགས་ཁྱོད་ཅིའི་ཕྱིར་རང་
དགར་སྡོད། ། དལ་བའི་རྟེན་ལ་སྙིང་བོ་ལེན་པ་བས། ། ལྷག་པའི་དགོས་པ་གཞན་ཡོད་
སེམས་སམ་ཅི། ། མ་འོངས་ པའི་འགོག་པ། སྙིང་གཏམ་སྨྲས་ སོ་ གྲོགས་དག་ཚུར་ ལ་་་་་
གསོན། ། སྡུག་བསྔལ་མྱོང་ཚུལ་ཅུང་ཞིག་མ་བསམ་པར། །སྡིག་པ་འདི་བཞིན་ཁོ་ན་སྤྱད་
དྲགས་ན། །གཤིན་རྗེ་རྒྱལ་པོས་ཡུད་ཙམ་བཟོད་མི་འགྱུར། །ཆོས་འགོག་པ། དབྱངས་ཅན་
ལྷ་མོའི་རིན་ཆེན་རྒྱུད་མངས་འདི། །སྒྲ་མེད་བེམ་པོ་ཟེར་བའི་གཏམ་དེ་རྫུན། །བདེན་ན་
སྐལ་ལྡན་ཡིད་ངོར་འཚམ་པའི་ཆོས། ། ཇི་བཞིན་རྫོགས་པར་སྟོན་འདི་རིགས་སམ་ཅི། །
ཆོས་ ཅན་འགོག་པ། ཁྱོད་ཞལ་ཇི་ལྟར་མཛེས་དང་མི་མཛེས་པའི། ། རྣམ་དབྱེ་དེ་ནི་ཇི་
བཞིན་བརྗོད་པར་དཀའ། །རས་གཞིར་དོད་པའི་རི་མོ་ཙམ་ཞིག་ལས། །རྣལ་མའི་སྐུ་ནི་
དངོས་སུ་མ་མཐོང་ངོ༌། །རྒྱུ་འགོག་པ། མཐོང་ཐོས་དོགས་པ་སོགས་ཀྱི་གཞི་མེད་པར། །
ཀུན་ཁས་བཙུགས་ནས་ཁྲིམས་རར་ཁྲིད་གྱུར་ཀྱང་། །མ་བྱིན་ལེན་གྱི་བཅས་མཚམས་མ་
263



རལ་བའི། །ཁྲིམས་ལྡན་བདག་ལ་འཇིགས་པའི་གནས་མེད་དོ། །འབྲས་བུ་འགོག་པ། ཚེ་
ལ་སྣོན་མེད་འབྲི་བྱེད་རྒྱུན་མི་ཆད། ། བཅུ་ཕྲག་དྲུག་གི་བགྲང་པའི་ཚད་ཀྱང་ཐལ། །
འཕྲོད་མིན་ཟས་སྤྱོད་ལོག་པས་ནད་བསྐྱེད་ཀྱང་། །ད་དུང་ཤི་བ་མིན་པ་འདི་ཅི་ཞིག། རྗེས་
གནང་གིས་འགོག་པ། ཕ་ཁྱོད་འགྲོ་བར་བཞེད་ན་དེ་བཞིན་མཛོད། །ཁྱོད་ཀྱི་བུ་ལ་གནོད་
པའི་གླགས་འཚོལ་བའི། །དགྲ་ངན་དེ་ཡིས་ངེད་ཅག་ཤུལ་མེད་དུ། །གཏོང་བའི་ཚུལ་ལ་
ཁྱེད་ནི་དོགས་མི་འཚལ། །དབང་གིས་འགོག་པ། དྲན་དབང་ཁྱོད་ནི་དབེན་པའི་གནས་
བསྟེན་ན། །འདི་ཕྱི་ཀུན་ཏུ་དགེ་བར་མ་ཟད་ཀྱི། །བསྟན་དང་འགྲོ་བའི་དོན་ཆེན་འགྲུབ་
མོད་ཀྱང་། །རེ་ཞིག་བདག་གིས་ཞུ་བཞིན་འདིར་བཞུགས་དགོས། །མ་གུས་པས་འགོག་པ།
བདག་ནི་ ལྷན་ ཅིག་ གནས་ པ་དེ་ རང་འདོད། ། སོ་ སོར་འགྱེ་བའི་ཚུལ་ལ་གཏན་མི་་་་
དགའ། །ཁྱོད་ནི་འདི་རུ་བཞུགས་སམ་བཞུད་ཀྱང་བླ། །རང་གི་སེམས་ལ་ཤར་ཚོད་སྨོས་
པ་ལགས། ༑ ཤིས་བརྗོད་ཀྱིས་འགོག་པ། མུ་སྟེགས་བསྟན་ལ་དད་ན་ཞུགས་ཤིག་དང༌། །
ནང་པའི་པཎྜི་ཏ་དང་མི་རྩོད་ཤོག། གལ་ཏེ་རྩོད་ན་ཁྱོད་ནི་ཕམ་ངེས་པས། །ཚུལ་དེ་
བདག་གིས་ནམ་ཡང་མི་མཐོང་ཤོག། རྩུབ་མོས་འགོག་པ། ཕ་ཁྱོད་སྦྱིན་པ་ངེས་པར་མི་
གཏོང་ན། །ཟས་ནོར་བསྲུང་བའི་བུ་གཞན་འཚོལ་ལ་ཞོག། བདག་ནི་ཁྱོད་འདྲའི་ཐ་
སྐལ་ཟོས་པ་བས། ། གཏོར་ཕོད་ཅན་གྱི་གཡོག་པོ་མཆོག་ཏུ་འདམ། །གྲོགས་ཀྱིས་འགོག་པ།
གྲོགས་མོ་གཞན་ཞིག་དགོས་ན་མྱུར་ཏུ་ཚོལ། །འགྱངས་ན་མཆིས་བྲང་སྔོན་མ་ལྕེབས་ངེས་
པས། ཁོང་གི་ཉེ་འབྲེལ་དག་གིས་མི་སྙན་ཚིག། སྒྲོག་པའི་རྐྱེན་གྱིས་གེགས་སུ་འགྱུར་
ཉེན་མཆིས། །འབད་པས་འགོག་པ། མུ་སྟེགས་བསྟན་ལ་ཞུགས་ཞེས་བརྗོད་སེམས་ཀྱང༌། །
ཆོས་ཀྱི་གྲགས་ པས་ ལུགས་འབྱུང་ལུགས་ལྡོག་ གིས། །ཐུབ་པ་ཚད་མར་སྒྲུབ་པས་ཡིད་
འཕྲོག་སྟེ། ། རེ་ཞིག་བཤོལ་ཞེས་ཁ་ནས་དབང་མེད་ཐོན། །གཞན་དབང་གིས་འགོག་པ། ཁྱོད་
ནི་མུ་སྟེགས་སྟོན་པ་བསྟེན་འདོད་ན། ། གྲོས་དེ་བདག་ལ་དྲིས་པས་ཅི་ཞིག་བྱ། །བྲམ་ཟེ་
ཐུབ་དཀའ་ནག་པོར་ དྲིས་ ཤིག་དང་། ། དེ་ཡིས་ཇི་སྐད་སྤེལ་ བཞིན་ བདག་ ཀྱང་སྨྲ། །
ཐབས་ཀྱིས་འགོག་པ། སྡིག་ པའི་ལས་རྣམས་ཁྱེད་ཅིག་བཟོད་མོད་ཀྱི། ། དེ་ཡི་རྣམ་སྨིན་
རང་ལ་མི་འཁོར་བའི། །ལུང་དང་རིགས་པའི་སྒྲུབ་བྱེད་དང་བཅས་པའི། ། རྒྱུ་མཚན་
བདག་ལ་གསལ་ བོར་ སྨོས་ ཤིག་ཀྱེ། ། ཁྲོ་བས་འགོག་པ། མུ་སྟེགས་སྟོན་པའི་རྣམ་ཐར་
264



ལེགས་ཞེས་པ། །ཁོ་བོའི་རྣ་བར་ཚེར་མའི་གྲོགས་སུ་སྨིན། །བློ་ངན་ཁྱོད་འདྲ་གསོན་ལ་རེ་
མོད་ཀྱང་། ། བཀུམས་པར་གྱུར་ཀྱང་བདག་ལ་ཁྱད་པར་མེད། ། མྱ་ངན་གྱིས་འགོག་པ། སོ་
ནམ་མ་བྱས་དགྲ་འདུལ་གཉེན་མ་སྐྱོང་། ། རིག་གཞུང་སྦྱངས་བས་མཁས་མིང་མ་ཐོབ་
པར། ། ཁྱོད་ཀྱི་བུ་སློབ་བློ་སྦྱོང་སྦྱོང་འཁུལ་འགའ། ། རང་ཉིད་མནར་དུ་ཆུག་འདི་ཨ་ཙ་
མ། ། འདིའི་རྩ་ཚིག་ལ་དཔག་ན་དངོས་སུ་རྒྱལ་པོས་བཅོམ་པའི་དགྲ་ལ་སྙིང་རྗེ་ཇི་ལྟར་བྱས་ནས་
ཤུགས་ལ་རྒྱལ་བོའི་སྟོབས་ལ་བསྔགས་པ་ལྟ་བུ་ཞིག་དགོས་པར་མངོན་ཞིང་བདག་ལྟ་བུའི་ངག་ནས་ཇི་
བཞིན་ཐོན་དཀའ་བར་གདའ། འགྱོད་པས་འགོག་པས། རང་ལ་ཕན་པའི་དོན་ནི་འགའ་མ་
བྱས། གཞན་དོན་སེམས་པའི་བློ་ ཡང་མ་གོམས་ ཤིང་། །ཕྱི་མའི་དོན་དུ་དགེ་བ་མ་་་
བསགས་པར། །མི་ཚེ་སྟོང་ཟད་གྱུར་པ་འཆི་ཁར་འགྱོད། །ཐེ་ཚོམ་གྱིས་འགོག་པ། དབྱངས་
ཅན་དགྱེས་པའི་གླུ་དབྱངས་བྱ་བ་འདི། ། སློབ་དཔོན་དཎྜིས་བྱས་སམ་ཡང་ན་ནི། །ཀུན་
གཟིགས་ལྔ་བ་ཆེན་པོས་ བྱས་ སམ་ ཅི། ། མཇུག་གི་མཛད་བྱང་མཐོང་བས་ དན་ཊིའི་་༌
མིན། ། སྦྱར་བས་འགོག་པ། མཐོང་བའི་ཆོས་དང་སླད་མའི་གནས་སྐབས་དང་། །མཐར་
ཐུག་ཐོབ་བྱ་ངེས་པར་སྦྱིན་པའི་དཔྱིད། དམ་ཆོས་ཡོངས་འདུའི་དབང་པོ་འདི་ཡོད་
བཞིན། ། ཕལ་བའི་དཔག་བསམ་ལྗོན་ལ་རེ་བ་ ལྷོད། ། དོན་གཞིན་འགོག་པ། བདག་གི་
མགོན་ཁྱོད་འགྲོ་བ་བགྲང་ཡས་པ། །སྒྲོལ་བར་མཛད་ཀྱང་བྲི་བ་མེད་འདི་མཚར། །འོན་
ཀྱང་ས་སྟེང་རྡུལ་ཕྲན་ཇི་སྙེད་པ། །དེ་སྙེད་གྲངས་ནི་སུ་ཞིག་རྫོགས་པར་འགྱུར། ། རྒྱུས་
འགོག་པ། མགོན་ཁྱོད་ཉེར་འཚེ་ཀུན་ལས་སྐྱོབ་མཛད་ཀྱང་། །དེ་ཉིད་ཐུགས་རྗེ་ཆེ་ཞེས་མི་
བསྔགས་ཏེ། །གང་ཕྱིར་བདག་སོགས་རྣམས་ཀྱིས་བླ་མ་ཁྱོད། །རང་གི་སྐྱེད་མ་སྙམ་པས་
སྙེན་པར་བྱེད། །
བདུན་པ་དོན་གཞན་བཀོད་པའི་རྒྱུན་ལ་བརྒྱུད་ལས། ཀུན་ཁྱབ་ཀྱི་དོན་གཞན་བཀོད་པ།
ཁོ་བོས་བྱས་པའི་དཔེར་བརྗོད་དེ་ཉིད་དུ། ། དཔེ་དོན་ཇི་བཞིན་རྫོགས་པར་མ་འདུས་
ཞེས། ། སྨད་དུ་ཅི་ཡོད་སོ་སོ་སྐྱེ་བོ་ཡི། །སྣ་ཚོགས་རྣམ་རྟོག་ཟད་མཐའ་མེད་ལ་ལྟོས། །
ཁྱད་པར་གྱི་དོན་གཞན་བཀོད་པ། བདག་དོན་དགོངས་ཞེས་གསོལ་བ་མ་བཏབ་ཀྱང་། །
བཤེས་གཉེན་མཆོག་དེས་མགོན་སྐྱབས་མཛད་པར་རིགས། ། ལྷ་ཡི་རྔ་ཆེན་དབྱུ་གུས་མ་
བསྐུལ་ཀྱང་། །བླང་དོར་སྟོན་པའི་རང་སྒྲ་ངང་གིས་འབྱིན། ། སྦྱར་བའི་དོན་གཞན་བཀོད་
265



པ། །ཐུབ་པའི་ཞབས་ཀྱིས་རེག་པའི་རྡུལ་ཕྲན་ཙམ། །འགྲོ་བ་རྣམས་ནི་སྤྱི་བོས་བཀུར་
བར་བྱེད། ། ཡང་དག་དཔལ་དང་ལྡན་པའི་ཀུན་འགྲོ་ནམ་མཁའ་དང་དབང་ཕྱུག་འདི། །
ཀུན་གྱི་བླ་ན་མཐོ་བ་མ་ཡིན་ནམ། །འགལ་བའི་དོན་གཞན་བཀོད་པ། འདོད་པའི་ཆགས་
པ་སྒྲིབ་པའི་སྐྱོན་ལྡན་ཡང་། །གསང་སྔགས་སྤྱོད་པས་བྱང་ཆུབ་སྒྲུབ་པར་བྱེད། ། གྲོང་
ཁྱེར་ཆེན་པོའི་ལུང་ནི་མི་གཙང་ཡང་། །ཞིང་པ་གཞན་དག་རྗེས་སུ་འཛིན་པར་ནུས། །མི་
འོས་པའི་དོན་གཞན་བཀོད་པ། སོ་གའི་དུས་ཀྱི་ཉིན་མོར་བྱེད་པ་ལས། །ཚ་ཟེར་རབ་ཏུ་རྣོ་བ་
སྤྲོ་ལགས་ཀྱང་། །བསིལ་བའི་རེག་བྱ་སྟེར་འདི་ཡི་དྭགས་ཀྱི། །མྱོང་བ་རྒྱུ་མཐུན་འབྲས་བུ་
འདི་ལྟར་ལགས། །འོས་པའི་དོན་གཞན་བཀོད་པ། དྲིན་ཅན་བླ་མའི་ལེགས་བཤད་ཀྱིས། །
བདག་གི་ཡིད་ལ་བདེ་བ་སྐྱེད། །མཐུན་པའི་སྨན་བཟང་བསྟེན་པ་དང་། །འདྲ་བས་འདི་
ལ་མི་རིགས་མེད། །འོས་ཤིང་མི་འོས་པའི་དོན་གཞན་བཀོད་པ། སྙན་ངག་རྩ་བ་མེ་ལོང་རྟོགས་
དཀའ་མོད། ། རྟོགས་པར་སླ་བའི་བོད་འགྲེལ་ཅི་ལ་དཀའ། ། སྒྲ་རིག་རི་མོ་མ་སྦྱངས་པས་
ནོངས་ཀྱི། །བོད་སྐད་ཤེས་རློམ་དག་ལ་དེ་ཅི་ལྟར། །མི་འོས་ཤིང་འོས་པའི་དོན་གཞན་བཀོད་
པ། དབྱངས་ཅན་དགྱེས་པའི་གླུ་དབྱངས་གོ་དཀའ་ན། །རྩ་བ་རྒྱ་གཞུང་མེ་ལོང་སྨོས་ཅི་
དགོས། །གསལ་བྱེད་བོད་ཀྱི་འགྲེལ་བས་མ་གསལ་ན། །འཕགས་ཡུལ་གཞུང་གིས་སྟབས་
བདེར་གསལ་མི་འགྱུར། །དོན་གཞན་བཀོད་པའི་ཚིགས་བཅད་དེ་དག་གི་ཕྱེད་ཕྱི་མ་སྔ་མའི་སྒྲུབ་
བྱེད་དུ་མ་སོང་ན་གོང་གི་དཔེ་རྒྱན་གྱི་ཟླ་བོའི་དངོས་དཔེ་དང་འདྲེས་པར་འགྱུར་ཉེན་ཆེ་བས་དེར་དུས་
ཀྱི་དཔེར་བརྗོད་དག་ལ་ཡིད་རྟོན་བྱེད་དཀའོ། །
བརྒྱད་པ་ལྡོག་པའི་རྒྱུན་ལ་བཅུ་ལས། གཅིག་གི་ལྡོག་པ་ཅན། སྡུག་བསྔལ་ཀུན་ལས་
སྐྱོབ་པའི་ཐབས་ལ་མཁས། །ཐབས་དེ་དཔེ་མཁྱུད་མེད་པར་སྟོན་པ་ཡིས། །བདག་གི་བླ་
མ་ཤཱཀྱའི་རྒྱལ་པོ་དང་། །མཚུངས་མོད་འཁྲུངས་ཡུལ་ཙམ་གྱིས་རྣམ་པར་དབྱེ། །གཉིས་ཀྱི་
ལྡོག་པ་ཅན། བསྐལ་བཟང་སངས་རྒྱུས་དག་དང་བླ་མ་ཁྱོད། །རྣམ་ཀུན་མཁྱེན་དང་བརྩེ་
བའི་བདག་ཉིད་དེ། །དེ་དག་མཚན་དཔེ་ལྡན་པའི་སྐུ་སྟོན་ཅིང་། །ཁྱོད་ནི་ཐ་མལ་བ་ཡི་
སྣང་ཚུལ་སྟོན། །སྦྱར་བའི་ལྡོག་པ་ཅན། རྒྱལ་བ་མཆོག་དང་ལྷ་ལམ་མུན་པ་འཇོམས། །སྐྱེ་
དགུའི་བདག་སངས་རྒྱས་ཚངས་པ་དང་འགྲོ་བའི་ཏོག་སངས་རྒྱས་དང་བཅས། །ཁྱད་
ཆོས་དེ་ཡིས་ཁྱོད་གཉིས་ཐ་དད་དེ། །ནམ་མཁའ་སེམས་མེད་ཁྱོད་ནི་ཀུན་མཁྱེན་ཏོ། །
266



འགོག་པའི་ལྡོག་པ་ཅན། ཤིན་ཏུ་མཐོན་པོར་འཕགས་ཤིང་མུན་པའི་དགྲ། སངས་རྒྱས་ཉི་
མ་མིག་ལྡན་དག་ལ་སྣང་ཁྱབ་འཇུག་པའི་དཔལ་སྦྱིན་མོད། །དྲི་མ་ལྡན་ཞིང་བླུན་པའི་ཉི་མ་
དེ། །དབྱངས་ཅན་ལྷ་མོའི་འགྲན་ཟླར་འགྱུར་མ་ཡིན། །གཏན་ཚིགས་ཀྱི་ག་པ་ཅན། སློབ་
དཔོན་ཁྱོད་ནི་བྲམ་ཟེ་རྒྱལ་རིགས་བཅས། ། བགྲང་ཡས་སློབ་མ་ བརྩེ་བས་རྗེས་འཛིན་
མེད། །འཚེ་བ་ཆོས་སུ་འདོམས་ཕྱིར་སེར་སྐྱ་བ། །བསྟན་པའི་བདག་པོ་ཁྱོད་པས་ཤིན་ཏུ་
དམན། ། རྟེན་གྱི་ལྡོག་པ་ཅན། ཚངས་པའི་སྲས་མོའི་ཡིད་འོང་འཛུམ་ལྡན་ཞེལ། །ཆ་ཤས་
ཡོངས་གང་རི་བོང་འཛིན་པ་སྟེ། །ཉ་རྒྱས་ཟླ་བ་ཆུ་མཐོངས་ཕང་བར་བརྟེན། ། ལྷ་མོའི་
ཞལ་ བཟང་རང་ལ་བརྟེན་པའོ། ། དཔེ་ལས་དཔེ་ཅན་ལྷག་པའི་ལྡོག་པ་ཅན། ཟླ་བ་ཁྱོད་ལ་
དཀྱུས་རིང་སྤྱན་ཟུང་དང་། ། ཡིད་འཕྲོག་སྨིན་འཁྱོག་རི་མོས་བརྒྱན་པ་མེད། ། ལྷ་མོའི་
བཞིན་ལ་དཔལ་བཟང་དེ་གཉིས་ ཀྱིས། །ལེགས་པར་བརྒྱན་པས་ལྷག་པར་ཕུལ་དུ་་་་
བྱུང༌། །མཚུངས་ཆོས་དང་འབྱེད་བྱེད་མཚུངས་པའི་ལྡོག་པ་ཅན། ཁྱོད་ཀྱི་བཞིན་དང་རབ་
དཀར་ཀུནྡའི་གཉེན། ། གསལ་ཞིང་བདུད་རྩིའི་འོད་ཕྲེང་སྤྲོ་ བ་ སྟེ། ། ཟླ་བ་རི་བོང་་་་
གཟུགས་ཀྱིས་རྣམ་པར་བཀྲ། །ཁྱོད་ཞལ་ལེགས་བཤད་ཆོས་སྒྲ་སྒྲོག་པས་བྲེལ། །མཚུངས་
ཆོས་མ་ཟིན་ལ་འབྱེད་བྱེད་སྒྲས་ཟིན་པའི་ལྡོག་པ་ཅན། འཇམ་མགོན་བླ་མ་གངས་ཅན་མཁས་
པའི་གཙོ། ། བདུད་རྩིའི་འབྱུང་གནས་རྒྱུ་སྐར་བདག་པོ་སྟེ། བོད་ཁ་མས་གངས་རིའི་ར་
བས་ཡོངས་སུ་བསྐོར། །ལྷ་ཡི་ལམ་དུ་ནམ་མཁའི་གླང་པོ་འཁྲིགས། །རིགས་མཐུན་ལྡོག་པ་
ཅན། ཆར་སྤྲིན་སྟུག་པོས་སྒྲིབ་པར་མི་ནུས་ཤིང་། ། གནམ་སྟོང་མཚན་དུས་མུན་པ་ས་
དགབ་ཏུ་མེད། ། ཐུབ་དབང་ཞལ་ལས་བྱུང་བའི་དམ་ཆོས་ཀྱི། །སྣང་བ་དམ་པོས་ཆོས་
ཀུན་གསལ་བར་བྱེད། །
དགུ་པ་སྲིད་པ་ཅན་ཀྱི་རྒྱན་ལ་གསུམ་ལས། ཕྱིའི་རྒྱུ་ལ་ལྟོས་པའི་སྲིད་པ་ཅན། མ་བསྐྲད་
པར་ནི་ཆུ་བྱ་ཕལ་ཆེར་བྲོས། །སྩོལ་ཞེས་བསྐུལ་བ་མེད་ཀྱང་འབུ་སྲིན་ཉལ། །སུས་ཀྱང་མ་
བཏོག་ཤིང་ལོ་ངང་གིས་བྲིས། ། རྩྭ་ཤིང་རྣམས་ནི་ཁ་དོག་སྐྱ་བོར་གྱུར། །ནང་གི་རྒྱུ་འགའ་
ཞིག་ལ་ལྟོས་པའི་སྲིད་པ་ཅན། མ་ཕུལ་བར་ཡང་ཀུན་གྱི་གྲལ་འགོར་དབང་། །འབོད་པ་མེད་
པར་སློབ་མའི་ཚོགས་ཀུན་འདུས། །མ་སྒྲོག་སྙན་པའི་གྲགས་པ་ཕྱོགས་ཀུན་ཁྱབ། །རིག་
གནས་ཀུན་ཤེས་ཡོན་ཏན་འདི་ཁོ་ན། །ངོ་བོ་ཉིད་ཀྱི་སྲིད་པ་ཅན། ཀ་རག་ཚོན་གྱིས་མ་
267



བྱུགས་རབ་ཏུ་དཀར། །རྒྱ་སྐྱེགས་ཁུ་བས་མོ་བྲན་མཆུ་སྒྲོས་དམར། །མ་གསོལ་བར་ཡང་
སྙན་ངག་གླུ་རུ་ལེན། །མ་དྲན་ན་ཡང་སྐྱོང་བའི་དབྱངས་ཅན་ལྷ། །བཅུ་བ་བསྡུས་བརྗོད་ཀྱི་
རྒྱུན་ལ་བཞི་ལས། སྤྱིའི་བསྡུས་བརྗོད། བདག་ནི་ཉིན་དུས་ཅི་ལྟར་འདོད་འདོད་དུ། ། མ་
འཁྱུགས་བདེ་བར་འཚོ་བ་དེར་མ་ཟད། །ཉི་མ་ཡོལ་ཡང་དེ་ཡི་དྲོད་བརྟེན་ནས། ། ཅི་
བདེར་འཚོ་བའི་ཚེ་ཡི་ལྷག་མ་ལྟོས། །འདི་ནི་བཤེས་གཉེན་སྦྱོར་བ་དང་བསམ་པས་བསྟེན་ཚུལ་
བསམ་པའོ། །ཁྱད་གཞི་ཐ་དད་ཁྱད་ཆོས་མཚུངས་པའི་བསྡུས་བརྗོད། རྩ་བ་བརྟན་ཅིང་འབྲས་
བཟང་རོ་མངར་གྱིས། ། སྐལ་ལྡན་ལུས་ཅན་དག་ནི་ཚིམ་པར་བྱེད། ། གྲིབ་མ་སྣུམ་པའི་
དཔག་བསམ་ལྗོན་པ་ཆེ། །འདི་ནི་བདག་གིས་སྐལ་བ་བཟང་པོས་བསྟེན། །བསམ་དོན་བླ་
མ་བསྟེན་ཚུལ་ལ་བསམ་པའོ། །ཁྱད་གཞི་ ཐ་དད་ཁྱད་ཆོས་མི་མཚུངས་ཤིང་མཚུངས་པའི་བསྡུས་
བརྗོད། ཡལ་ག་འདབ་མ་ཕྱོགས་སུ་རབ་རྒྱས་ཤིང་། ། མེ་ཏོག་འབྲས་བུ་ལྷན་ཅིག་ ཕུན་
སུམ་ཚོགས། །ཕན་པའི་གྲིབ་མ་སྣུམ་པོ་དང་ལྡན་པའི། །དཔག་བསམ་ཤིང་འདི་བདག་
གིས་སྐལ་བས་རྙེད། ། སྔོན་མེད་བསྡུས་བརྗོད། དུག་ཅན་སྦྲུལ་གྱིས་ནམ་ཡང་མ་དཀྲིས་
ཤིང་། ། རྩུབ་མོའི་ཚེར་མ་དག་ཀྱང་མི་ལྡན་པ། ། རླུང་གིས་བསྐྱོད་པར་མི་ནུས་ཙནྡན་
ཤིང་། །དེ་དང་ཕྲད་པ་ཨེ་མ་སྐལ་བ་བཟང་། །འདི་གཉིས་དགེ་བའི་བཤེས་གཉེན་དང་ཕྲད་པ་
ལ་བསམ་པའོ། །
བཅུ་ གཅིག་པ་ཕུལ་བྱུང་གི་རྒྱན་ལ་བཞི་ལས། ཁྱད་འཕགས་ཕུལ་བྱུང་། ། གསུང་རབ་མ་
ལུས་གདམས་པར་ཤར་བ་དང་། །བསྟན་པ་ཐམས་ཅད་གྲུ་བཞིར་ཁྱེར་ཤེས་པའི། །ཀློང་
རྡོལ་བླ་མ་ཁྱོད་ཀྱི་མཛད་པ་ལ། །སྔོན་བྱོན་དམ་པ་སུས་ཀྱང་མཚོན་མ་ཡིན། །ཐེ་ཚོམ་ཕུལ་
བྱུང་། ཚོགས་གཉིས་དཔལ་གྱི་འབྲས་བུར་ལེགས་སྤྱོད་པའི། །བཤེས་གཉེན་ཁྱོད་ནི་སྲིད་
གསུམ་འགྲོ་བ་ཡི། །ཅོད་པན་མཐོན་པོར་འཕགས་པ་དེའི་སྟེང་ན། །ནམ་མཁའ་བླ་བྲེ་
ཡོད་མེད་ཐེ་ཚོམ་མོ། །ངེས་པ་ཕུལ་བྱུང་། རྣམ་འདྲེན་ཁྱོད་ནི་ཀུན་གྱི་སྤྱི་བོ་རུ། །མངོན་
པར་འཕགས་པའི་སྟེང་ན་ནམ་མཁའ་ཞིག། ངེས་པར་ཡོད་པ་ཡིན་ཏེ་གཞན་དུ་ན། །
འདོད་པའི་ལྷ་ཡི་གྲོང་ཁྱེར་སྲིད་མ་ཡིན༑ །ངོ་མཚར་ཕུལ་བྱུང་། འཇམ་མགོན་བླ་མ་བློ་གྲོས་
བཟང་པོ་ཞེས། །ཡོངས་ལ་གྲགས་པ་དཔག་པར་ནུས་མིན་ཡང་། །ཁམས་འདིར་ཤོང་བ་
སྲིད་པ་གསུམ་གྱི་ནི། །ཁོང་དག་ཡངས་པ་ཨེ་མ་ཤིན་ཏུ་མཚར། །
268



བཅུ་གཉིས་པ་རབ་རྟོག་གི་རྒྱུན་ལ་གསུམ་ལས། སེམས་ལྡན་རབ་རྟོག མཛེས་སྡུག་་་་
རྫོགས་པའི་དབྱངས་ཅན་ལྷ་མོ་ཁྱོད། ། རབ་དཀར་ལང་ཚོ་རྒྱས་པའི་གཟི་བརྗིད་ཀྱིས། །
མིང་པོ་ ཟླ་བ་སྐྱེངས་ན་མི་རུང་ཞེས་ གོས་བཟང་ ཀླུབས་ པའི་ཟོལ་གྱིས་ གནས་ སམ་་
སྙམ། །སེམས་མེད་རབ་རྟོག དབྱངས་ཅན་ལྷ་མོའི་ཕུལ་བྱུང་མཛེས་སྡུག་ལ། །རབ་ཏུ་འཁུ་
སེམས་ ཅན་ གྱི་ པད་དཀར་ཚོགས། ། གང་ གི་ ལན་བུའི་ ཐོད་དུ་བཅིངས་ དོགས་ ཏེ། །
ཁྲིམས་ལྡན་རྒྱལ་བོའི་ལྡུམ་རར་བྲོས་ཀྱིས་དོགས། །ཏིང་ངེ་འཛིན་རབ་རྟོག དབྱངས་ཅན་
ལྷ་ཁྱོད་དེ་ལྟར་བསྟོད་པ་ཡིས། །པི་ཝང་རང་སྒྲ་འབྱིན་པ་ར་མདེགས་བཞིན། །ལན་བུའི་
ཐོད་དུ་བཅིངས་པའི་མེ་ཏོག་ཚོགས། ། རབ་ཏུ་དགའ་བས་ མངོན་པར་འཛུམ་པ་་་་་་
བཞིན། །སྤྱིར་རབ་རྟོག་གསལ་བྱེད་ཀྱི་སྒྲ་ལ་དྲུག་ལས་སྙམ་དོགས་བཞིན་སྒྲ་གསུམ་ནི་གོང་དུ་སོང་བ་
ལྟར་དང་གཞན་གསུམ་ཡང་རིམ་པ་ལྟར། ངེས་སྒྲ་ཅན། ཟླ་བའི་སྲིང་མོའི་དབུ་སྐྱེས་ལན་
བུའི་ཚོགས། །འཇམ་སྣུམ་མཛེས་ལ་ཆགས་པའི་ཟླ་བ་ཡང་། །རྒྱན་གྱི་ཟོལ་དུ་བརྫུས་ནས་
འཁྱུད་པ་ལ། ། སྙན་གོང་ཨུཏ་པལ་དགའ་སྟེ་རྒོད་པར་ངེས། །འདྲ་བའི་སྒྲ་ཅན། གང་གི་
ལྷས་མ་བེ་ཌཱུརྱ་ཡི་མདངས། །བར་སྣང་ཁམས་འགེངས་སྔོན་པོར་འཚེར་བའི་ཚེ། །དེ་ཡི་
གཟི་བྱིན་ད པལ་ལ་མ་བཟོད་ནས། ། སྔོ་བསངས་བུ་མོ་གྱེན་དུ་འཕགས་པ་འདྲ། ། མིན་
ནམ་སྒྲ་ཅན། པདྨའི་བཅུད་བཟང་ བག་མེད་འཐུང་བ་ཡིས། ། རབ་ ཏུ་མྱོས་པའི་ར་ཡིག་
གཉིས་པའི་ཚོགས། །ཆུ་སྐྱེས་སྟེང་དུ་ཡང་ཡང་འཁོར་བ་ན༑ །གེ་སར་དག་ཀྱང་སྐྲག་ནས་
འདང་མིན་ནམ། །
བཅུ་གསུམ་པ་རྒྱུའི་རྒྱུན་ལ་བཅུ་དྲུག་ལས། སྐྱེད་བྱེད་ཀྱི་རྒྱུ། གཉའ་ཤིང་ཅན་རིའི་རྩེ་མོ་
ནས། །ནམ་མཁའི་ནོར་བུ་ཤར་བ་ཡིས། ། མིག་དང་ལྡན་པའི་སྐྱེ་བོ་ཡི། །དགའ་བ་རབ་
ཏུ་འཕེལ་བར་བྱས། །ཉམས་བྱེད་ཀྱི་རྒྱུ། ཤར་གྱི་རི་བོའི་ཕྲག་པ་ནས། །ཉི་མའི་འོད་རྣོན་
འཚེར་བ་ཡིས། །བྱ་རོག་དགྲར་གྱུར་བྱ་རྣམས་ཀྱི། །དགའ་བ་རབ་ཏུ་ཉམས་པར་བྱས། །
རྣམ་འགྱུར་གྱི་རྒྱུ། གདུལ་བྱའི་ལས་དང་བླ་མའི་ཐུགས་སྨོན་དང་། གདམས་ངག་མཐུ་དང་
བྱིན་རླབས་ནུས་པ་ཡིས། །འགྲོ་བའི་མོས་ཁམས་ཀོ་བས་གྱོང་བ་དེ། །ལམ་གྱི་སྣོད་དུ་ལས་
སུ་རུང་བར་བསྒྱུར། །འཐོབ་བྱེད་ཀྱི་རྒྱུ། ཁ་གསག་ཚིག་འཇིམ་སྨྲ་མཁས་སློང་མོ་པ། །འགོ་
སྟོང་དགའ་འདུན་པ་ཡི་སྤྱན་སྔ་རུ། །དགོད་བྲོའི་གཏམ་སྙན་སྣ་ཚོགས་སྨྲ་བ་ཡིས། །སྲོག་
269



འཚོའི་ཆ་རྐྱེན་བྱ་དགའ་མང་དུ་ཐོབ། །ཕྱི་ཤེས་བྱེད་ཀྱི་རྒྱུ། ལྷོ་ཡི་ཕྱོགས་ནས་མཐུན་པའི་རླུང་
ལྡང་ཞིང་། །གྲོག་མས་ཚང་ནི་གཞན་དུ་སྤོ་བ་དང་། །རང་བཞིན་གྱིས་ནི་རྔ་ལ་བཞའ་
ཡང་འཁོར། །མཁའ་ལ་ཆུ་འཛིན་འཁྲིགས་པའི་རྣམ་འགྱུར་གསལ། །ནང་ཤེས་བྱེད་ཀྱི་རྒྱུ།
གཞན་དོན་ཕྲན་ཚེགས་སྒྲུབ་ལ་རྟག་ཏུ་གུས། ། ཤིན་ཏུ་གལ་ཆེ་རང་དོན་བཏང་སྙོམས་
ལུས། །རྒྱལ་སྲས་སྤྱོད་པ་བཤད་ཚེ་རྣ་བ་གཏོད། །ཉན་ཐོས་སྤྱོད་པས་དེ་ལྟ་མ་ཡིན་ནོ། །
སྔ་མའི་ཤེས་བྱ་ཆར་དང་ཕྱི་མའི་ཤེས་བྱ་ཐེག་ཆེན་གྱི་རིགས་སོ། །སྔོན་མེད་པའི་ཕྱེད་རྒྱུ།འདུས་ཁྲིམས་
ནོད་ཀྱང་ཇི་བཞིན་བསྲུངས་པ་མེད། །སྟོབས་ལྡན་དགེ་བའི་ལས་ནི་མ་བསགས་ཤིང་། །
མི་དགེ་བཅུ་ཡང་ ཤས་ཆེར་མ་ སྤུངས་པས། ། མ་རུང་འགའ་ཞིག་ རབ་ ཏུ་ གདུང་བར་་
འགྱུར། [ཞིག་ནས་མེད་པའི་བྱེད་རྒྱུ། ལང་ཚོས་མྱོས་པའི་གནས་སྐབས་རིམ་པས་ ཐལ། །
འདོད་ཡོན་ཅི་དགར་སྤྱོད་པའི་མཐུ་ཉམས་ཤིང་། །ཚེ་འདིའི་ཆེ་ཐབས་སྒྲུབ་འདོད་བསམ་
པའང་ཡལ། ། ད་ནི་རྒས་པས་ཕྱི་མའི་གནས་སྐབས་སེམས། །ཕན་ཚུན་མེད་པའི་བྱེད་རྒྱུ།
རིག་པའི་གནས་ལྔ་རྟོག་གེའི་སྤང་བྱ་མིན། །འཆད་དང་རྩོད་པ་མུ་ཅོར་ཙམ་མིན་ཡང་། །
སྙན་ངག་རྩོམ་པ་ གྲོང་ཚིག་མ་ཡིན་ཕྱིར། ། བདག་ནི་དེ་ཉིད་རྩོམ་ལ་ཡིད་དག་པའོ། །
སྤངས་ནས་མེད་པའི་རྒྱུ། རྫོགས་སངས་རྒྱས་རྣམས་སྨོན་ལམ་ཡོངས་སུ་རྫོགས། །སྒྲིབ་གཉིས་
བག་ཆགས་དང་བཅས་རབ་ཏུ་སྤངས། །དེ་ཕྱིར་དེ་དག་རྣམས་ཀྱི་འཕྲིན་ལས་ནི། །ལུས་
ཅན་ཀུན་ལ་འབད་མེད་ལྷུན་གྱིས་གྲུབ། །རྒྱུ་མེད་ལ་འབྲས་བུ་མེད་པའི་བྱེད་རྒྱུ། ཚེ་འདིར་དགེ་
བའི་བཤེས་གཉེན་ཚུལ་བཞིན་དུ། །བསམ་སྦྱོར་གཉིས་ཀྱིས་མ་བསྟེན་པ་མིན་ན། །ཕྱི་མ་
རྣམས་སུ་ཡོངས་འཛིན་དམ་པ་ཡིས། །ནམ་ཡང་ཕོངས་པ་མེད་པ་ཉིད་དུ་འགྱུར། །རིང་
འབྲས་ཀྱི་རྒྱུ། བཤེས་གཉེན་ཁྱོད་ཀྱིས་སྡིག་པ་མ་བྱེད་ཅེས། །སྩལ་པ་དེ་ནི་རྒྱལ་ཁྲིམས་བཙན་
པོ་དངོས། ། གང་དེ་གཞན་པ་དག་ལ་བསྒྲུགས་པ་ཡིས། །བདག་གི་ཡིད་ཀྱང་སྡིག་པའི་
ཕྱོགས་ལས་ལྡོག། རྒྱུ་འབྲས་ལྷན་ཅིག་པ། འཕགས་པའི་ཡུལ་དུ་ཇོ་བོ་ཨ་ཏི་ཤས། །སྨོན་
ལམ་ཡོངས་སུ་རྫོགས་དང་ལྷན་ཅིག་ཏུ། །གངས་ཅན་ལྗོངས་སུ་རྒྱལ་བའི་འབྱུང་གནས་ཀྱི།
རྒྱུད་ཀྱང་རབ་ཏུ་སྨིན་པའི་དུས་ལ་བབ། །རྒྱུ་ལས་འབྲས་བུ་སྔ་བ། སྐྱབས་འགྲོ་བསྟན་པའི་
འཇུག་སྒོར་གསུངས་བཞིན་དུ། །གྱ་ཚོམ་ཉིད་དུ་བསྟན་པ་ལ་ཞུགས་ནས། །སླར་ཡང་
སྟོན་པའི་ཡོན་ཏན་དྲན་པ་ཡིས། ། སྐྱབས་སུ་འགྲོ་བ་དེ་དག་ངོ་མཚར་ཆེ། ། མི་རིགས་པའི་
270



རྒྱུ། སྐྱབས་གཅིག་བཤེས་གཉེན་ཁྱོད་ཀྱི་ཞབས་སེན་གྱི། །ཉི་གཞོན་དམར་བའི་མདངས་ལ་
རེག་པ་ཡིས། །བདག་གི་འཛིན་བྱེད་པདྨའི་འདབ་མ་རྣམས། ། སྙིང་ཁའི་ཕྱོགས་སུ་ཟུམ་
པར་བྱེད་པ་ཅི། །ཡང་ན། ཡིད་འོང་མཚན་དཔེའི་སྐྱེ་མཆེད་རྫོགས་པ་ཡི། །སྒེག་པའི་ལང་
ཚོ་ངོམ་པའི་ཚངས་སྲས་ལྷ། །ཁྱོད་ཀྱི་ཟུར་མིག་གཡོ་འདིས་འགྲོ་བ་ཡི། །ཆགས་པ་མཐའ་
དག་འཇོམས་པར་བྱེད་པ་ཅི། ། རིགས་པའི་རྒྱུ། འགྲན་གྱི་དོ་མེད་བཤེས་གཉེན་ཁྱོད་
ཞབས་ཀྱི། ། དྲི་མེད་ཟླ་བའི་འོད་ཕྲེང་དཀར་བ་རྣམས། །སྤྱི་བོར་ལྷུང་ཚེ་ལག་པའི་པདྨ་
ཡང་། །ཟུམ་པར་བྱེད་པའི་ལས་ལ་མཆོག་ཏུ་དབང་། །ཡང་ན། མཚན་ཙམ་གླེང་དཀའ་
ཀློང་རྡོལ་བླ་མའམ། ། ངག་དབང་བློ་བཟང་ མགོན་ དེས་ རྗེས་ བཟུང་ མཐུས། ། གཞུང༌ ་
ལུགས་འདི་འམ་དཀའ་བའི་གནས་གཞན་ཀུན།་ །འཆད་དང་རྩོམ་ནུས་འདི་ལ་མི་རིགས་
མེད། །
བཅུ་བཞི་པ་ཕྲ་མོའི་རྒྱུན་ལ་གཉིས་ལས། སྒོམ་སྒྲུབ་བསྐུགས་བསྲིངས་དགོས་པ་མཚོན་
པའི་བརྡར། །མི་ལ་རས་པས་དྭགས་པོ་ལྷ་རྗེ་ལ། །གདམས་ངག་ཟབ་ཤོས་སྦྱིན་ཆད་བྱས་
པའི་མཐར། ། སྐུ་འཕོངས་བརྗེས་ནས་རྨ་ཆེན་གྱུར་པ་བསྟན། ཡང་ན། ལོ་ཙཱ་བ་ཡིས་
གཟུངས་དེའི་མིང་དྲིས་ཚེ། { པཎྜི་ཏ་ནས་དཀོན་མཆོག་རྟེན་ བསྟན་ནས། ། སྒྲོན་མེ་་་
འབར་བར་ཕྱག་མཛུབ་གད་པ་ཡིས། །དཀོན་མཆོག་ཏ་ལ་ལ་ཞེས་མིང་དུ་ཆགས། །རྣམ་
པའི་ཕྲ་མོ། བསྟེན་པར་འོས་པའི་བཤེས་གཉེན་དུ་མའི་ནང༌། །འདྲེན་པ་ཁྱོད་ལ་མིག་ནི་
ལེགས་གཏད་དེ། གཞིན་གྱི་མདངས་ཀྱང་རབ་ཏུ་གསལ་བ་དང༌། ། མཛེས་པའི་རྣམ་
འགྱུར་ཅི་ཡང་འབྱུང་བར་འགྱུར། །
བཅོ་ལྔ་བ་ཆའི་རྒྱན་ལ་བཞི་ལས། འོས་པའི་ཆ། མདུན་ན་འདོན་གྱིས་བག་མེད་ཆང་
འཐུངས་པས། ། མ་བཟོད་སྐྱུགས་པ་རྒྱལ་པོས་གཟིགས་པ་ལ། །ཀྱེ་མ་བདག་ནི་མར་ཁུ་
འཐུངས་དྲགས་པས། ། མཁྲིས་ནད་རྙིང་བ་ད་གཟོད་ལྡང་བར་ངེས། ། ཆང་དང་མར་་་
འཐུངས་པ་གཉིས་ཀ་སྐྱུགས་པར་འོས་པའོ། །མི་འོས་པའི་ཚེ། འགའ་ཞིག་འདོད་པས་ཟས་
ནོར་མང་དུ་བསགས། །སེར་སྣས་སྤྱད་པར་མ་ཕོད་མཛོད་དུ་སྦས། །གོས་ཧྲུལ་གྱོན་ཞིང་
འཚོ་བ་ངན་ངོན་བསྟེན། །བདག་ནི་བྱ་བཏང་ཆོག་ཤེས་ཅན་ཡིན་ལོ། །སེར་སྣས་བསགས་
པ་དང་ཆོག་ཤེས་པ་གཉིས་བཞི་གཅིག་ལ་མི་འོས་པའོ། ། བསྟོད་པའི་ཟོལ་གྱིས་སྨད་པའི་ཆ། ཚིག་
27



འཇམ་བཞད་གད་སྨྲ་བས་འཁོར་མང་སྡུད། ། བྱི་དོར་ཁོ་ནར་འབད་པས་གདོང་བྱད་
མཛེས། ། གླུ་དང་གར་གྱིས་སྐྱོ་བ་སངས་བྱེད་པའི། ། མཛེས་མ་དེ་ནི་ཁྱོད་ཀྱི་ཆུང་མར་
འོས། །སྨད་པའི་ཟོལ་གྱིས་བསྟོད་པའི་ཆ། ཤ་ཚའི་ཚིག་རྩུབ་མང་པས་རྣ་བ་སྲེག། སོ་ནམ་
ཞིང་ལས་བྱས་པས་མཛེས་ཆ་ནུབ། །གཞན་ལ་དགོས་ཚེ་རང་ཤ་སྟེར་ཕོད་པའི། ། གྲོགས་
མོ་དེ་ཡིས་ཁྱོད་ལ་དགོས་པ་ཅི། །
བཅུ་དྲུག་པ་རིམ་པ་ཅན་ནི། ཞལ་དང་ལན་བུ་མཆུ་སྒྲོས་རྣམས། །དཀར་ནག་དམར་
འདིས་ཟླ་བ་དང༌། ། མིག་སྨན་བིམ་བའི་མདངས་བཟང་དཔལ། །འ ཕྲོག་པར་དོགས་སོ་
དབྱངས་ཅན་མ༑ ༑
བཅུ་བདུན་ལ་དགའ་བའི་རྒྱུན་ལ་གཉིས་ལས། དངོས་ཐོབ་ཀྱི་དགའ་བ། འདྲེན་མཆོག་
བླ་མ་ཁྱོད་ཀྱི་སྐུ་དང་གསུང་། །མཐོང་དང་ཐོས་པས་དགའ་བ་མྱོང་བ་གང་། །སླར་ཡང་
ཤུམྦྷ་ལ་རུ་ཡི་བདག་གསུང་། ། མཐོང་ཐོས་འགྱུར་ན་འབྱུང་གི་གཞན་གྱིས་མིན། །གཟུགས་
བརྙན་གྱི་དགའ་བ། སྙིགས་དུས་ང་ཉིད་སློབ་དཔོན་གཟུགས་ཀྱིས་གནས། ། གསུངས་པ་
བཞིན་དུ་ཐུབ་པའི་སྤྲུལ་པ་དངོས། །བླ་མ་མཐོང་བའི་དགའ་བ་དེ་བརྒལ་ནས། །སངས་
རྒྱས་དངོས་སུ་བལྟ་འདོད་ངེད་ཀྱིས་ཅི། །
བཅོ་བརྒྱད་པ་ཉམས་ལྡན་གྱི་རྒྱུན་ལ་བརྒྱུད་ལས། སྒེག་པའི་ཉམས། དགྲས་ཕྱོགས་རྨ་ཡི་
ཕྱུ་མཁར་སླར་ཡང་ནི། ། ཚུར་ཐོབ་ཟེར་བ་ཐོས་པས་དགའ་དྲགས་ཏེ། ། རྒད་པོས་འགྲོ་
ནུས་མེད་བཞིན་མདུང་བཟུང་ནས། །བཤུལ་དྲུད་བྱས་པའི་སྒེག་པའི་ཉམས་ལ་ལྟོས། །དེ་
བཞིན་ དུ་ཞ་བོ་རླུང་ཞོན་གྱི་དཔེ་སྦྱར་བ་སོགས་ཤེས་པར་བྱ། དྲག་ཤུལ་གྱི་ཉམས། ངེད་ཀྱི་
གཅེས་བུ་བསད་པའི་དགྲ་བོ་ཁྱོད། །ད་ནི་བདག་གི་ལག་ཏུ་ཐོགས་འགྱུར་ན། །ཁྱོད་སྲོག་
སྐད་ཅིག་འཚོ་བར་འགྱུར་རམ་ཞེས། ། ཧྲིག་ཧྲིག་བལྟ་བཞིན་མཆེ་བ་ཙག་ཙག་འཇོར། །
དཔའ་བའི་ཉམས། །གཞན་གྱི་རྒྱལ་སྲིད་གཅིག་ཀྱང་མ་འཕྲོག་ཅིང་། །འདོད་ཁམས་བདག་
པོར་སུས་ཀྱང་མ་བསྐོས་ལ། །རྒྱལ་སྲིད་སྐྱོང་བ་མེད་པར་ལུས་མེད་བདག། །རང་དགར་
ཀུན་ལས་རྒྱལ་བ་ ཐོབ་པར་གྱུར། ། སྙིང་རྗེའི་ཉམས། ཚ་གྲང་ཕྲན་བུ་ཙམ་ཡང་མ་ ཕོག་
པར། །གཅེས་པར་བསྐྱངས་པའི་ཡིད་འོང་གཞོན་ནུ་གང༌། །བཙོན་ཁང་མུན་པར་སྒྲོག་
གིས་བཅིང་བཞིན་པར། ། འདུག་པའི་ངང་ཚུལ་བསམ་ན་ཅི་ལྟར་བཟོད། ། མི་སྡུག་པའི་
272



ཉམས། ཕྱད་པར་མྱོས་འགྱུར་སྤྱོད་པའི་ཆང་དད་ཁྱོད། །ནང་ནས་སྐྱུག་ལོག་བཞིན་ཡང་
མི་སྡུག་འགྱུར། །སྐྱུགས་པའི་རྫས་ངན་ལུས་ཀུན་གཤེར་བར་བྱས། ། དྲི་ངན་བྲོ་བཞིན་
གོམ་པ་འཁྱོལ་ཞིང་འཁྱམས། ། བཞད་གད་ཀྱི་ཉམས། གཡུལ་ངོར་དཔའ་ཁྱོད་འདི་ནས་
ཆས་དུས་སུ། ། མདའ་གཞུས་བརྒྱན་པའི་རྣམ་འགྱུར་རྫོགས་མོད་ཀྱང་། ། དམག་དང་
ཕྲད་དུས་དུ་སྐད་མཆིས་པ་དེ། །ཕལ་ཆེར་ཤོ་བའི་གཏམ་ལས་གཞན་དུ་ཅི། །རྨད་བྱུང་གི་
ཉམས། འཕྲོག་བཅོམ་ལ་དགྱེས་བན་གུང་རྒྱལ་ཁྱོད་གྱི། །ལཱ་བ་བླ་གོས་སློང་ཕོར་ལྷུང་
བཟེད་དང་། ། གྲི་རིང་ཆབ་རིལ་སྙུག་གྲོག་ཁྱོད་ཉིད་ཀྱང་། ། དགེ་སློང་ཚུལ་ཁྲིམས་རྒྱལ་
བར་གྱུར་པ་མཚར། ། འཇིགས་རུང་གི་ཉམས། སྟག་གིས་གཙེས་པའི་རྐྱེན་གྱིས་སྙིང་ནད་
ཅན། །སླར་ཡང་ང་རོ་ཅན་གྱི་རྔམ་བརྗིད་དང་། །འཇིགས་སུ་རུང་བའི་ངང་ཚུལ་དྲན་ཙ་
ན། །འོག་སྒོའི་ལམ་ནས་དྲི་ཆུ་འཛག་པར་བྱེད། །
བཅུ་དགུ་བ་གཟི་བརྗིད་ཀྱི་རྒྱན་ནི། བདག་ནི་ཅི་བདེར་སྟེར་མཁན་མ་ཡིན་ ཞེས། །
དོགས་པ་མེད་པར་ཅི་འདོད་ཁྱེར་ལ་བཞུད། །འཛམྦུ་གླིང་བ་ཀུན་གྱིས་སློང་ན་ཡང་། །
བདག་གི་ནོར་ལ་ནམ་ཡང་ཟད་མཐའ་ཅི། །
ཉི་ཤུ་བ་རྣམ་གྲངས་བརྗོད་པའི་རྒྱུན་ནི། དཔེར་ན་བུ་མོའི་སྨྱན་བྱེད་པ་མགྲོན་པོ་འོང་བ་བུ་
མོས་གོ་ནས། བདག་ཅག་ཞིང་གི་སྙེ་མ་ལ། །བེའུ་རྣམས་ཀྱིས་མ་རུང་བྱེད། །དེ་ནི་བདག་
གིས་བསྲུང་ཕྱིར་འདེང་། །ཁྱེད་ཅག་དལ་གྱིས་ལྷན་བརྒྱས་མཛོད། །ཅེས་པ་ལྟ་བུའོ། །
ཉེར་གཅིག་པ་ཀུན་ཕན་གྱི་རྒྱུན་ནི། དོན་ཆུང་ཚེ་འདིའི་བྱ་བས་ཡིད་སུན་ནས། །དལ་
བའི་རྟེན་ལ་སྙིང་པོ་ལེན་འདོད་ཚེ། ། སྣོད་བཅུད་སྡིག་པའི་འབྲས་བུས་གང་བ་འདི། །
རྐྱེན་ངན་ལམ་ཏུ་ལོངས་པའི་གྲོགས་སུ་གྱུར། །བོད་མཁས་པའི་དཔེར་བརྗོད་དེ་ལ་འགྲམ་ཆུ་མི་
ལྡང་བའི་སྙན་ངག་མཁན་དེ་སུ། ། །
ཉེར་གཉིས་པ་རྒྱུ་ཆེ་བའི་རྒྱུན་ལ་གཉིས་ལས། བསམ་བ་རྒྱ་ཆེ་བ། སྙིགས་མའི་དམུ་རྒོད་
སེམས་ཅན་གདུལ་དཀའ་ཞེས། །གཞོན་ནུ་ཀུན་གྱིས་རས་སུ་བོར་པའི་ཚེ། །བདག་ཅག་
ཐུགས་རྗེས་བཟུང་བའི་བྲམ་ཟེ་མཚན། ། རྒྱུ་མཚོའི་རྡུལ་དེའི་ ཐུགས་ རབ་ཡངས་ ་་་་་
ལྟོས། །འབྱོར་བ་རྒྱུ་ཆེ་བ། སྡོམ་ཁྲིམས་ཉེས་པའི་ཚོགས་ཀྱིས་མ་གོས་པར། །བསྲུང་བ་
རྣམས་ལ་ནོར་མང་སྩོལ་བའི་ བརྡར། ། ཕྱག་མཚན་དག་ལས་རིན་ཆེན་ཆར་འབབས་
273



པའི །རྣམ་ཐོས་སྲས་ཀྱི་འབྱོར་བ་བསམ་མི་ཁྱབ། །
ཉེར་གསུམ་པ་བསྙོན་དོར་གྱི་རྒྱུན་ལ་གསུམ་ལས། ཆོས་ལ་བསྙོན་པ། དབྱངས་ཅན་ཁྱོད་
ལ་དཀྱུས་རིང་སྤྱན། །ཟུང་ཙམ་མངའ་བ་མ་ཡིན་ཏེ། ། གཟུགས་ཀྱི་སྐྱེ་མཆེད་ཇི་སྙེད་
པ། ། དེ་དང་གྲངས་མཉམ་ངེས་པར་ཡོད། །ཡུལ་ལ་བསྐྱོན་པ། ལྷ་ཡི་ཆབ་བོཟང་གངྒཱ་
འདི། །རླན་ཞིང་གཤེར་བ་མ་ཡིན་གྱི། །ས་རྡོ་སྐམ་པོའི་རང་བཞིན་ཏེ། །གཞན་གྱི་ངོར་
ནི་ཆུ་ཞེས་གྲགས། །རང་བཞིན་ལ་བསྙོན་པ། དབྱངས་ཅན་ལྷ་མོའི་མཆུ་སྒྲོས་ནི། ། རང་
བཞིན་དམར་བ་མ་ཡིན་གྱི། ། ལྷ་བྲི་མཁས་པ་འགའ་ཞིག་གིས། ། རྒྱ་སྐྱེགས་ཁུ་བ་བྱུགས་
པའོ། །
ཉེར་བཞི་པ་སྦྱར་བའི་རྒྱུན་ལ་དགུ་ལས། ཐ་དད་ཡིན་པའི་སྦྱར་བ། མུན་འཇོམས་སངས་
རྒྱས་དང་ཉི་མ་ མཛེས་པའི་དཔལ་ དང་ ལྡན། ། གཅོད་མཚམས་གཅིག་འོད་ཟེར་ གཅོད་
མཚམས་གཅིག་སྤྲོ་ཞིང་མཐོན་པོར་གནས་མཚམས་གཅིག ཀུན་ལ་ལམ་སྟོན་དེ་ཡིས་ནི། །
གཅོད་མཚམས་གཅིགའཇིག་རྟེན་དག་ལ་ཕན་པར་བྱེད། །ཐ་དད་ཚིག་འདྲིའི་སྦྱར་བ། གཉིས་
སྐྱེས་ཚོགས་པའི་དབུས་སུ་མཛེས། །དགེ་སློང་མི་སྐྱའི་དབུས་སུ་མཛེས། ཟླ་བ་རྒྱུ་སྐར་དབུས་སུ་
མཛེས།བློ་ལྡན་མཐོན་པོའི་གནས་ལ་དབང་། ། མཁས་པ་བླུན་པོའི་གྲལ་འགོ་དབང་། །ལྷ་ཡི་བླ་མ་
མཁའ་ལ་དབང་།བློ་ལྡན་མཐོན་པོའི་གནས་ལ་དབང་། །མཁས་པ་བླུན་པོའི་གྲལ་འགོ་དབང་། །
ལྷ་ཡི་བླ་མ་མཁའ་ལ་དབང་། སྙན་ངག་མཁན་ནི་ཡིད་ཀྱི་དཔལ། །སློབ་དཔོན་དཎྜི་འགྲོ་བའི་
དཔལ། །དཀར་པོ་པ་སངས་མིག་གི་དཔལ། འཇིག་རྟེན་མིག་གིས་གསལ་བར་འགྱུར། །ལོ་ཙཱ་བ་
ཡིས་བཀའ་བསྟན་འགྱུར། །ཉི་མ་འཆར་དང་ནུབ་པས་འགྱུར། །བྱ་བ་ཐ་དད་མིན་པའི་སྦྱར་བ། ཉེ་
རིང་མི་མངའ་སྙོམས་པར་རྒྱུ། །རང་ན་གནས་ཀྱང་ཕན་པ་ཅན། །གསལ་མཛད་སངས་
རྒྱས་ཉི་མས་ཀྱང་། །འགྲོ་བ་ཀུན་ལ་ཉི་མ་འཆར་དང་ནུབ་པས་འགྱུར། ། ཕན་པར་བྱེད། །
སྦྱར་གཞི་ སངས་རྒྱུས་ཀྱི་འཕྲིན་ལས་དང་ཉི་མ། སྦྱོར་ཆོས་སྙོམས་པར་རྒྱུ་བ་དང་ཕན་པའི་རང་
བཞིན་ཅན་དང་ལམ་གསལ་བར་བྱེད་པ། འཕྲིན་ལས་དང་ཉི་མས་ཕན་པར་བྱེད་པ་བྱ་བ་ཐ་མི་དད་
དོ། །བྱ་བ་འགལ་བ་མིན་པའི་སྦྱར་བ། སྙན་ཞིང་ཡིད་ལ་སྤྲོ་བ་བསྐྱེད། །བརྗོད་བྱ་ཕུན་སུམ་
ཚོགས་པ་ཅན། །བླ་མའི་གསུང་ནི་ཐོས་གྱུར་ཏེ། །བླང་དང་དོར་བྱ་ཤེས་པར་གྱུར། ། སྦྱར་
གཞི་སྦྱར་ཆོས་བྱ་བ་མི་འགལ་ཚུལ་འགྲེལ་བ་དབྱངས་ཅན་དགྱེས་གླུས་རྩ་བ་འགྲེལ་བ་ལྟར་སྦྱར་ན་
274



གསལ་བར་འགྱུར་རོ། །འགལ་བའི་ལས་ཅན་གྱི་སྦྱར་བ། ཡིད་འོང་མ་ཡི་རྣམ་འགྱུར་ནི། །
སྒེག་ཉམས་རབ་ཏུ་ སྟོན་བྱེད་ཅིང་། ། ལྷ་མོ་མཐོང་བས་ཆགས་པ་ ཉམས། །ཡོན་ཏན་
ཚོགས་ནི་རྣམ་པར་འཕེལ། ། ཡིད་འོང་མ་བུད་མེད་དང་དབྱངས་ཅན་མ་གཉིས་ཀར་སྦྱར་རུང་
ཞིང་ཉམས་པ་དང་འཕེལ་བའི་བྱ་བ་གཉིས་འགལ་བའོ། ། ངེས་ཅན་གྱི་སྦྱར་བ། ཆུ་ཉིད་ལ་ནི་
གཤེར་ལྡན་དང་། །པད་མ་ཆུ་སྐྱེས་སྒོང་སྐྱེས་ཉ། ། ཞེས་པའི་སྒྲ་རྣམས་རྒྱས་ཚོར་ངེས། །
ཅིག་ཤོས་ལ་ནི་མ་ཡིན་ནོ། །གཤེར་ལྡན་དང་ཆུ་སྐྱེས་ཟླ་བ་དང་སྐོར་སྐྱེས་ནི་བྱ་ལ་འཇུག་ཀྱང་རྒྱུ་
མཚོ་ཞེས་པའི་སྤུ་དང་འབྲེལ་བའི་སྟོབས་ཀྱིས་ཆུ་དང་པདྨ་དང་ཉ་ལ་འཇུག་པར་ངེས་སོ། །ངེས་མེད་ཀྱི་
སྦྱར་བ། ཡས་དང་མས་ལ་འཁྱོག་མེད་པ། །ཡོ་སྲང་ཐིག་ཤིང་ཁོ་ནར་མཐོང༌། །འོན་
ཀྱང་གཟུ་བོར་གནས་པ་ཡི། མཁས་པའི་གཏམ་ལའང་དྲང་བོ་མཐོང་། །འགལ་མེད་ཀྱི་སྦྱར་
བ། ས་འཛིན་རྒྱལ་བོ་དང་རི་སྔ་མ་སྨན་པ་དང་ཕྱི་མ་ཆུ་དང་ལྡན་ནོ། །འཚོ་བྱེད་དང་ལྡན་ཞིང་། །
ཡི་གར་འོང་ཞིང་གཞན་ལ་ཕན། ། རྒྱལ་པོ་དང་ཟླ་བ་གཉིས་ཀ་གཞན་ལ་ཕན་པའོ། །རིག་བྱེད་
བདག་པོ་བློ་གྲོས་ལྡན། ། རྒྱལ་པོ་དང་གཟའ་ཕུར་བུ། བསོད་ནམས་ལྡན་ལ་གཞན་འཇོམས་
ནུས། །གཉིས་ཀ་ཕ་རོལ་འཇོམས་ནུས་སོ། །འགལ་བ་ཅན་གྱི་སྦྱར་བ། རྡོ་རྗེ་འཛིན་ཀྱང་
གྲོང་འཇོམས་མིན། ། མཚོན་ཆ་ རྒྱལ་པོ་དང་སྒྲ་གཅན་གདེངས་ཀྱང་སྲོག་མི་བཅོད། །
གཞོན་ནུ་ཡིན་ཡང་ ན་བ་སྤངས། ། བདུད་ལས་རྒྱལ་ཡང་ཉི་ མ་ མིན། ། སྦྱར་གཞི་འཇམ་
དཔལ་དང་སྦྱར་ཆོས་བརྒྱ་བྱིན་དམག་དཔོན་གདོང་དྲུག་ཉི་མ་སྟེ་བདུད་ལས་རྒྱལ་བ་ཉི་མའི་མིང་ངོ་། །
ཉེར་ལྔ་པ་ཁྱད་པར་བརྗོད་པའི་རྒྱུན་ལ་ལྔ་ལས། ཡོན་ཏན་མཚར་བ། མི་ལ་རས་པའི་
རས་རྐྱང་དེ། །དྲོ་བའི་རེག་བྱ་ཡི་འཛིན་མོད། །དེ་ལྟ་ན་ཡང་འདི་ཡིས་ནི། །དགུན་སྒང་
ལྷགས་པ་ཐུབ་ལ་ལྟོས། །རིགས་མ་ཚང་བ། བོད་ཀྱི་རིགས་སུ་མ་སྐྱེས་ཀྱང་། །གངས་ཅན་
བརྡའ་སྐད་དཔྱིས་ཕྱིན་པར། ། སྨྲ་ཤེས་བདག་ནི་བོད་རྒན་གྱི། །ཁེངས་པ་མ་ལུས་གཞོམ་
པར་ནུས། ། བྱ་བ་མ་ཚང་བ། ཤིང་བཟོས་ཤིང་ཆ་མ་སློང་ཞིང༌། ། རྡོ་རྩིག་མན་གྱིས་རྡོ་མ་
བསྒྲིགས། །ཚོན་གྱི་རི་མོས་མ་བཀྲུ་བར། །སྒྱུ་མས་ཁང་བཟང་གྲུབ་པར་བྱས། ། རྗེས་མ་
ཚང་བ། ལྷུང་བཟེད་མེད་ཅིང་གདིང་བའམ་མེད། །ཆོས་གོས་རྣམ་གསུམ་མེད་པར་
ཡང་། །དགེ་རྩ་སྨིན་པས་འཁོར་ལྔ་སྡེ། ། དགེ་སློང་དངོས་པོ་ལེགས་པར་ཐོབ། ། རྒྱུའི་ཁྱད་
པར་མ་ཚང་པ། གང་ལ་ཕན་འདོགས་མེད་པའི་སྟེང༌། ༑ གནོད་པ་གང་ཐུབ་བསྐྱལ་གྱུར་
275



ཀྱང་། །ཚུར་ལ་བརྩེ་བའི་ལྷག་བསམ་ཅན། །རྒྱལ་སྲས་དེ་ཡིས་འགྲོ་ཀུན་མནན། །
ཉིར་དྲུག་པ་མཚུངས་སྦྱོར་གྱི་རྒྱན་ལ་གཉིས་ལས། བསྟོད་པའི་མཚུངས་སྦྱོར། མཁས་པ་
གཟུ་བོར་གནས་པའི་གཏམ། ། ལག་བདེ་མཁན་གྱིས་བཏབ་པའི་ཐིག། བརྔན་པ་མི་
ལེན་རྒྱལ་པོའི་ཁྲིམས། །དེ་ལ་འཁྱོག་པོའི་སྐྱོན་ནི་མེད། ། སྨད་པའི་མཚུངས་སྦྱོར། ཚུལ་
འཆོས་མཁན་པོའི་བརྟུལ་ཞུགས་དང༌། ། རོ་བསྟོད་མཁན་གྱིས་སྨྲ་ བའི་ཚིག། རྒས་་
འཁོགས་བདག་གི་བྲིས་ཡིག་ལ། ། དྲང་བའི་ཡོན་ཏན་ནམ་ཡང་མེད། །
ཉེར་བདུན་པ་འགལ་བའི་རྒྱན་ལ་དྲུག་ལས། གཞི་ཐ་དད་པའི་བྱ་བ་འགལ་བ། སྙིང་རྗེའི་
དབང་དུ་གྱུར་པའི་ཚིག་རྩུབ་ཀྱང་། །ཤིན་ཏུ་མཉན་པར་འོས་པ་ཉིད་དུ་འཇམ། །བཀྲེན་
པ་རྣམས་ཀྱི་མངོན་སུམ་ངོ་བསྟོད་ནི། །བློ་ལྡན་རྣ་བའི་བུག་པར་ཚེར་མའི་གྲོགས། །ཡང་
ན། བདག་ནི་ཆུ་ཀླུང་ཕྲན་བུ་ལ། །འཇིགས་ཤིང་དོགས་ཏེ་ཐོགས་པར་བྱེད། ། རྒྱལ་བ་
ལེགས་པར་བསླབ་པ་དག། རྨ་ཆུ་ལ་ཡང་ཐོགས་མེད་རྒྱུ། །གཞི་གཅིག་གི་བྱེད་པ་འགལ་བ།
ཆུ་རྒྱུན་གཉེར་མ་ མཐུད་ པ་ འདིས། ། མཁས་ལ་མི་རྟག་འགྱུར་ཚུལ་སྟོན། ། ལྟད་མོར་
མཚར་བའི་བྱིས་པ་ལ། ། རྟག་པར་གནས་པའི་ངང་ཚུལ་སྟོན། །གཞི་གཅིག་གི་ཆོས་དུ་མ་
འགལ་བ། ཡུ་བ་སྦོམ་ཞིང་ཡལ་ག་ཕྲ། །ལོ་མ་ལྗང་ཞིང་མེ་ཏོག་དམར། །དབྱར་དུས་རྒྱས་
ཞིང་དགུན་དུས་ནུབ། །ཆུ་སྐྱེས་དེ་ལ་མིག་ལྡན་དགའ། །རྫས་འགལ་བ། གསེར་རིའི་སྐུ་ལ་
ཉི་གཞོན་ན་བཟས་ཀླུབས། །རྟག་པའི་ཆོས་སྐུ་མི་རྟག་གཟུགས་སྐུ་འཛིན། །དགའ་བའི་
ཐར་པར་སླ་བའི་མན་ངག་གིས། །བདག་ཅག་ཅིའི་ཕྱིར་མི་འདྲེན་བླ་མ་ཁྱོད། །ལས་འགལ་
བ། མཁས་པའི་འདུན་སར་དཀའ་བའི་གནས་འགའ་ཞིག། ཤེས་རློམ་རྣམ་རྟོག་ཅན་
ལ་དྲིས་པའི་ཚེ། ། དབྱར་གྱི་ཉི་མས་གདུང་བ་མ་ཡིན་ཡང་། །གདོང་ཆུ་རྟིང་བའི་བར་དུ་
ཟགས་པར་བྱེད། །སྦྱར་བའི་འགལ་བ། རབ་ཏུ་ཡངས་པའི་ཐུགས་ལས་འཁྲུངས། །སྙན་ངག་
རྒྱན་གྱི་རོ་དང་ལྡན། །ལེགས་པའི་ཆོས་བཤད་སྒྲོག་པ་ཡིས། །དད་ཅན་ཡིད་ལ་ཤིས་པ་
བསྒྲུབ། །རབ་ཏུ་ཡངས་པའི་གནས་ལས་འཁྲུངས། ། སྙན་པའི་དབྱངས་ཀྱི་གདངས་དང་
ལྡན། །ལེགས་པའི་སྒྲ་ཆེན་སྒྲོག་པ་ཡིས། །ལུས་ཅན་ཡིད་ལ་ཤེས་པ་བསྒྲུབ། །རབ་ཡངས་
རྒྱུ་མཚོའི་འཇིང་ལས་འཁྲུངས། ། སྙན་པ་སྒྲོག་པའི་སྒྲ་དང་ལྡན། །ལེགས་པའི་སྒྲ་མཐོ་སྒྲོག་པ་ཡིས། །
ཐོས་ཅན་ཡིད་ལ་ཤིས་པ་བསྒྲུབ། །
276



ཉེར་བརྒྱུད་བ་སྐབས་མིན་བསྟོད་པའི་རྒྱན་ནི། རྙེད་དཀའི་སློང་མོས་འཚོ་བ་བས། །
གསེར་དངུལ་བཀྲ་བའི་གཟེབ་ནང་དུ། །ཞིམ་ཟས་བཏུང་བས་མི་ཕོངས་པའི། །ནེ་ཙོ་དེ་
ཡི་སྐྱིད་ཉམས་ཨང་། །
ཉེར་དགུ་ བ་ ཟོལ་ བསྟོད་ ཀྱི་ རྒྱུན་ ལ་ གསུམ་ ལས། མཐུ་ ཕུན་ སུམ་ ཚོགས་པའི་ཟོལ་བསྟོད།
རྣམ་འདྲེན་བཞི་བ་ཡན་གྱི་སངས་རྒྱས་རྣམས། །འཕགས་ཡུལ་ སེམས་ཅན་ཕལ་ཆེར་
དྲངས་ཟིན་པས། །བཤེས་གཉེན་ཁྱོད་ཀྱིས་འབྲེལ་བ་ཐོགས་ཙམ་ཞིག། མ་ལུས་སྒྲོལ་
བར་མཛད་འདི་མཚར་ཅི་ཡོད། ། དཔའ་བ་ཕུན་སུམ་ཚོགས་པའི་ཟོལ་བསྟོད། བླ་མ་ཁྱོད་
ཀྱིས་དོན་དམ་བདེན་པའི་དོན། ། རྗེན་པར་སྟོན་འདིས་ཤེར་ཕྱིན་པུ་སྟ་ཀ། རིམ་པ་
བདུན་གྱིས་བཏབ་པའི་རྒྱུ་དམ་པོ། ། རལ་བའི་ཉེས་པ་ཁྱོད་ལ་མི་ཡོང་ངམ། ། སྟོབས་ཕུན་
སུམ་ཚོགས་པའི་ཟོལ་བསྟོད། ། ཁྱོད་ཀྱི་ མཁྱེན་དང་ནུས་པ་ནི། །ཟུར་ཕུད་ལྔ་ བ་དག་་ལ་་
མཆིས། །དེ་ཕྱིར་ཁྱོད་ནི་བདག་གཅིག་པུས། །དབང་བ་ཡིན་ཞེས་ཁེངས་མི་རིགས། །
ཟུར་ཕུད་ལྔ་བ་འཇམ་དབྱངས་དང་སེང་གེ་གཉིས་ལ་འཇུག་ཅིང༌། ཁྱད་གཞི་མཁྱེན་པ་ཡངས་པ་
དང་ནུས་པ་ཆེ་བ་ལ་སྨད་པ་ལྟར་བྱས་ནས་དོན་མཁྱེན་པ་འཇམ་དབྱངས་དང་ནུས་སྟོབས་སེང་གེ་དང་
འགྲན་ཞེས་བསྟོད་པའོ། ། །
སུམ་ཅུ་པ་ངེས་བསྟན་གྱི་རྒྱན་ལ་གཉིས་ལས། མཆོག་གི་ངེས་བསྟན། མཆོད་རྟེན་ཉེ་
འདབས་བསྟེན་པ་ཡིས། །དཀར་རྩི་དག་གིས་གོས་གྱུར་འདིས། ། སྐལ་ལྡན་ཐར་པ་དོན་
གཉེར་རྣམས། །བཤེས་གཉེན་བསྟེན་ཚུལ་སྟོན་པར་བྱེད། །མཆོག་མིན་ངེས་བསྟན། སླ་ངའི་
དྲེག་དང་ཉེ་གྱུར་ན། །ནག་ནོག་དྲི་མས་གོས་པར་འགྱུར། །མི་དགེའི་གྲོགས་པོ་བསྟེན་པ་
རྣམས། །ཕུང་བར་གྱུར་པ་གསལ་བར་བྱེད། ། །
སོ་གཅིག་པ་ལྷན་ཅིག་བརྗོད་པའི་རྒྱན་ལ་གསུམ་ལས། ཡོན་ཏན་ལྷན་ཅིག་བརྗོད་པ། དྲི་
མེད་སྟོན་གྱི་ཟླ་བ་དང༌། །ལྷན་ཅིག་བདག་གི་ལྷག་བསམ་དཀར། །དཔྱིད་ཀྱི་ཁུ་བྱུག་སྒྲོག་
པ་དང་། ། ཆབས་ཅིག་དཔེར་བརྗོད་འདི་ཡང་སྙན། ། བྱ་བ་ཐ་དད་པའི་ལྷན་ཅིག་བརྗོད་པ།
མཁའ་ལ་ཟླ་བ་ཤར་བ་དང༌། ། ལྷན་ཅིག་ཀུ་མུད་རྣམ་པར་རྒྱས། །ཉི་མའི་འོད་དང་ལྷན་
ཅིག་ཏུ། །འུག་པའི་མིག་གི་གསལ་བ་ཉམས། །བྱ་བ་གཅིག་པའི་ལྷན་ཅིག་བརྗོད་པ། དམ་
ཆོས་ལེགས་པར་བཤད་པ་དང་། ། རྩོད་པས་ལོག་རྟོག་བཟློག་པ་དང་། །རྩོམ་པའི་སྙན་
277



ངག་མཛེས་པ་རྣམས། །ལྷན་ཅིག་མཁས་པའི་ཡིད་རབ་འཕྲོག། སོ་གཉིས་པ་ཡོངས་བརྗེས་ཀྱི་
རྒྱན་ནི། རྒྱལ་སྲས་དག་ནི་རང་གི་བདེ་དགེ་ཀུན། །གཞན་ལ་ཡོངས་སུ་བསྔོས་ཀྱང་དེ་
དག་གི། མྱོང་བར་འོས་པའི་ཕུན་སུམ་ཚོགས་པ་རྣམས། །རང་ལ་སྡུད་པར་བྱེད་འདི་
མཚར་ཆེའོ། །
སོ་གསུམ་པ་ཤིས་བརྗོད་ཀྱི་རྒྱུན་ནི། འཇམ་དཔལ་དབྱངས་དང་དབྱངས་ཅན་ལྷ་མོ་
དང་། ། སྒྲོལ་མ་མཆོག་དང་གཉིས་མེད་བླ་མ་ཡིས། ། འཆད་རྩོད་རྩོམ་ལ་མཁས་པའི་
སྤོབས་པ་དང་། །གང་ཤེས་བསྐྱུད་པ་མེད་པའི་དངོས་གྲུབ་སྩོལ། །
སོ་བཞི་བ་རབ་སྤེལ་གྱི་རྒྱུན་ལ་གཉིས་ལས། གཅིག་ལ་གཅིག་རྟེན་གྱི་རབ་སྤེལ། བླ་མའི་
མཛེས་སྐུ་ཡོངས་འདུ་དཔག་བསམ་ཤིང་། ། ཀུན་ལ་ ཕན་ སྟེར་བཅུ་གཉིས་བདག་པོར་
འགྲན། །ཉི་མ་ལ་དགྱེས་པདྨ་འཛུམ་པ་ལ། ། ཀུ་མུད་བསྐྱེངས་ཏེ་འདབ་མ་ཟུམ་པར་
བྱེད། ། གཟུགས་ཅན་དང་དཔེ་དང་རབ་རྟོག་སྤེལ་པའོ། །སྟོབས་མཚུངས་པའི་རབ་སྤེལ། ཁྱོད་
སྐུ་གསེར་རི་བཞིན་དུ་རྣམ་པར་མཛེས། །གསུང་ནི་སྙན་པས་དྲི་ཟའི་གླུ་དབྱངས་ཏེ། །
ཐུགས་ཀྱི་ནམ་མཁར་ཤེས་བྱའི་སྐར་ཚོགས་བཀྲ། །འཇིགས་ལས་སྐྱོབ་མཛད་བླ་མ་སྙིང་ལ་
དྲན། །དཔེ་དང་རྒྱུ་དང་གཟུགས་ཅན་དང་རང་བཞིན་བརྗོད་པའི་རྒྱུན་སྤེལ་ཞིང་། རྐང་བ་རེ་རེས་
དཔེ་དོན་གཞན་ལ་ལྟོས་མེད་དུ་དོན་རྫོགས་པར་སྟོན་པའི་སྟོབས་མཚུངས་པའོ། །
སོ་ལྔ་བ་དགོངས་པ་ཅན་གྱི་རྒྱུན་ནི། དཎྜིའི་གཞུང་གི་གྲོགས་སུ་འགྱུར་བ་དང་། །སྙན་
ངག་སློབ་འདོད་རྣམས་ལ་ཕན་ཆེད་དང་། ། ཚུལ་འདི་ལེགས་ པར་སྦྱངས་ པའི་འབྲས་
རྟགས་སུ། །དཔེར་བརྗོད་རིན་ཆེན་ཕྲེང་མཛེས་འདི་སྤེལ་ལོ། །ལེའུ་གཉིས་པའི་དཔེར་
བརྗོད་མཚོན་ཙམ་བྱས་ཟིན་ཏོ། །
ལེའུ་གསུམ་པའི་སྒྲ་རྒྱན་གྱི་ཟུང་ལྡན་ལ་བར་ཆོད་པའི་ཟུང་ལྡན་ལས། རྐང་པ་དང་པོའི་ཐོག་
མ་ན་ཡོད་པའི་ཟུང་ལྡན། མེད་མེད་འདྲ་བའི་ཀུན་རྫོབ་ཆོས། ། རྒྱུ་འབྲས་བསླུ་བ་མེད་པའི་
ཚུལ། ། གསལ་བར་གཟིགས་ཤིང་འདོམས་མཛད་པའི། །བླ་མའི་ཞབས་པད་རྟག་ཏུ་
མཆོད། ། རྐང་པ་གཉིས་པའི་ཐོག་མ་ན་ཡོད་པ། ཐར་བ་འདོད་པའི་སྐལ་ལྡན་ལ། ། ལྷང་
ལྷང་སྒྲོག་པའི་ལེགས་བཤད་ཀྱིས། །མ་ནོར་ལམ་དུ་འཛུད་མཛད་མགོན། །ཁྱོད་ཀྱི་རྣམ་
ཐར་དེ་རྨད་བྱུང་། ། རྐང་པ་གསུམ་པའི་ ཐོག་ མ་ན་ཡོད་པ། ཐུགས་རྗེ་ཆེན་པོས་དྲངས་་
278



ཤུགས་ཀྱིས། ། མཆོག་དམན་ཀུན་ལ་རིས་མེད་དུ། ། སྙན་སྙན་གསུང་ཚིག་སྒྲོག་པ་ནི། །
སྐལ་བར་ལྡན་པ་ཀུན་དགའི་དཔྱིད། ། རྐང་ཀ་བཞི་པའི་ཐོག་མ་ན་ཡོད་པ། དང་པོར་རྒྱ་
ཆེན་ཐོས་པ་བཙལ། །བར་དུ་གཞུང་ལུགས་གདམས་པར་ཤར། ། ཐ་མར་ཉམས་སུ་་་
བཞེས་པའི་མཐུས། །མཐོ་མཐོ་ཀུན་གྱི་བླ་མར་གྱུར། །རྐང་པ་དང་པོ་གཉིས་ཀྱི་ཐོག་མ་ན་ཡོད་
པ། མང་མང་ཚོགས་ལ་མདོ་སྔགས་གཞུང་། ། ལྷུག་ལྷུག་འདོམས་པར་མཛད་པ་ཡིས། །
འཁོར་བ་མཐའ་ཅན་བྱེད་པ་ཁྱོད། །རྒྱལ་བ་ཀུན་ལས་ཅིས་མི་ལྷག། རྐང་པ་དང་པོ་དང་
གསུམ་པའི་ཐོག་མ་ན་ཡོད་པ། ལ་ལ་འདྲེན་པའི་ཚུལ་ལ་མཁས། ། ཚུལ་དེ་ཁོང་དུ་ཆུད་པའི་
ཆེད། ། འགྲིག་འགྲིག་དཔེ་དང་ རབ་སྦྱར་ཏེ། ། དཔེ་མཁྱུད་མེད་པར་འདོམས་འདི་་་༌་
མཚར། །དང་པོ་དང་བཞི་བའི་ཐོག་མ་ན་ཡོད་པ། ལྡིར་ལྡིར་སྒྲོག་པའི་འབྲུག་སྒྲ་དང་། །
མཚུངས་པར་སྒྲོག་པའི་གཏམ་ཟབ་མོས། །ཀུན་ཡིད་ཚིམ་པར་བྱེད་པ་འདི། །ཟིམ་ཟིམ་
བབ་པའི་ཆར་ལ་འགྲན། །གཉིས་པ་དང་གསུམ་པའི་ཐོག་མ་ན་ཡོད་པ། འཁོར་བ་འགྱུར་
ལྡོག་ལྟད་མོ་རྣམས། ། ལས་ལས་འབྲས་བུ་འབྱུང་བའི་ཚུལ། ། ཆོལ་ཆོལ་ མེད་ པར་་་་་
གཟིགས་པ་ཁྱོད། །འདི་ཕྱི་གཉིས་ཀར་སྐྱབས་སུ་འོས། །གཉིས་པ་དང་བཞི་པའི་ཐོག་མ་ན་
ཡོད་པ། རིང་ནས་སྲིད་པར་འཁྱམས་པའི་བདག ལེགས་ལེགས་ལམ་དུ་འཁྲིད་པའི་
ཕྱིར། ། བཤེས་གཉེན་ཁྱོད་ཞབས་དུས་རྟག་ཏུ། ། གུས་གུས་དང་བས་ཅིས་མི་བསྟེན། །
གསུམ་པ་དང་བཞི་པའི་ཐོག་མ་ན་ཡོད་པ། བདག་གཞན་མཉམ་བརྗེས་སེམས་བསྐྱེད་་་་
མཐུས། །ཉེ་རིང་མེད་པར་འགྲོ་ཀུན་ལ། །དཀར་དཀར་ལྷག་བསམ་ལྡན་པ་ཁྱོད། །ནག་
ནག་སེམས་ཀྱི་དྲི་མས་དབེན། ། རྐང་པ་དང་པོ་གསུམ་པའི་ཐོག་མ་ན་ཡོད་པ། འཇིགས་
འཇིགས་འཁོར་བའི་རྒྱ་མཚོ་ཆེ། །མེར་མེར་སྡུག་བསྔལ་གང་བའི་ནང་། །སྐྱོ་སྐྱོ་མེད་པར་
བཞུགས་པ་ནི། །གཞན་དོན་འབའ་ཞིག་སེམས་པས་ཡིན། །རྐང་པ་སྔ་མ་གཉིས་དང་བཞི་
པའི་ཐོག་མ་ན་ཡོད་པ། འཁྱོག་འཁྱོག་འཁྱམས་པའི་མ་རྒན་རྣམས། །ཡང་ཡང་སྡུག་་་
བསྔལ་མྱོང་བའི་ཚུལ། །མ་བཟོད་སྙིང་རྗེ་ཆེན་པོ་ཡིས། །ངོལ་ངལ་མེད་པར་འདྲེན་འདི་
མཚར། ། རྐང་པ་ཕྱི་མ་གཉིས་དང་དང་པོ་ན་ཡོད་པ། བརྟན་བརྟན་འདྲ་བའི་འཇིག་རྟེན་
དག། སྐད་ཅིག་གཡོ་བར་འགྱུར་བའི་ཕྱིར། །མཚར་མཚར་ལྟད་མོར་མ་གཡེང་ཞེས། །
ཡང་ཡང་གསུངས་པ་མད་པར་འཁུམས། །རྐང་པ་ཕྱི་མ་གསུམ་གའི་ཐོག་མ་ན་ཡོད་པ། སྐལ་
279



༨
བ་དམན་པ་མིན་པའི་བདག། དུང་དུང་ཡིད་ཀྱིས་མགོན་ཁྱོད་ཞབས། །སུན་སུན་མེད་
པར་བསྟེན་ཚུལ་འདི། །གསལ་གསལ་སྤྱན་གྱིས་མི་གཟིགས་སམ། །རྐང་པ་བཞི་བའི་ཐོག་མ་
ན་ཡོད་པ། ཟབ་ཟབ་རྟེན་འབྱུང་སྟོང་པའི་དོན། ། དཀའ་དཀའ་ཡིན་ཡང་མགོན་ཁྱོད་
ཀྱིས། ། འཇམ་འཇམ་གསུང་གིས་བརྡའ་སྤྲད་ཚེ། ། མཁས་མཁས་འགའ་ཞིག་གོ་བའང་
སྲིད། ། །
ཆོད་པའི་ཟུང་ལྡན་ལས། རྐང་པ་དང་པོ་གཉིས་ཀྱི་ཐོག་མ་ན་ཡོད་པ། རབ་འབྱམས་ཤེས་
བྱའི་ཕ་མཐའ་ཀུན། ། རབ་ཡངས་བློ་གྲོས་གཅིག་གིས་བཅིངས། །ལུས་ཅན་ཀུན་ལ་བརྩེ་
བའི་དཔལ། ། བླ་མ་ཁྱོད་ལ་གུས་ཕྱག་འཚལ། ། དང་པོ་དང་གསུམ་པར་ཡོད་པ། མཐའ་
ཡས་ཡོན་ཏན་མངའ་བ་ཁྱོད། །བདག་སོགས་འགྲོ་བ་མ་ལུས་བ། །མཐའ་མེད་སྲིད་པའི་
རྒྱ་ མཚོ་ ལས། ། མ་འགྱངས་ མྱུར་དུ་དྲངས་ པར་མཛོད། ། དང་ པོ་ དང་ བཞི་ པར་ཡོད་པ།
ཁྱོད་ནི་འགྲོ་བ་སྒྲོལ་བའི་ཐབས། །ཡང་བསྐྱར་འཆད་ལ་སྐྱོ་བས་བདེན། །ཀུན་ལ་ཐུགས་
རྗེ་སྙོམས་ལྡན་པའི། ། ཁྱོད་ལ་རྟག་ཏུ་སྐྱབས་སུ་མཆི། །གཉིས་པ་དང་གསུམ་པར་ཡོད་པ།
མཚན་ཉིད་ཀུན་ལྡན་ཁྱོད་བསྙེན་པས། ། ཆོས་མིན་སྐྱོན་གྱི་མཚང་རིག་ཅིང༌། ། ཆོས་ཀྱི་
ཕྱོགས་ལ་བློ་ཁ་བསྒྱུར། །མཐོ་རིས་དཔལ་ལའང་རེ་བ་ལྷོད། །གཉིས་པ་དང་བཞི་པར་ཡོད་པ།
བདག་ནི་ཁྱོད་ཞབས་བསྟེན་པའི་མཐུས། །ད་ལྟ་ཅུང་ཟད་གོ་གྱུར་ཀྱང་། །མྱུར་དུ་བརྗེད་
པས་སྐྱོ་ལགས་ན། །ད་ནི་མི་བརྗེད་དངོས་གྲུབ་སྩོལ། །ཕྱི་མ་གཉིས་ཀར་ཡོད་པ། ཤམྦྷ་ལ་
ཡི་ཆོས་ཀྱི་ཁྲིར། ། ངལ་གསོ་མཛད་པའི་མགོན་ཁྱོད་ཀྱི༑ །ཞབས་པད་ཡུན་རིང་བསྟེན་
པའི་བདག། ཞབས་འབྲིང་གྲས་སུ་འཁྲིད་པར་མཛོད། །སྔ་མ་གསུམ་ལ་ཡོད་པ། སྐྱེ་བ་
ཀུན་ཏུ་གསུང་རབ་དོན། །སྐྱེས་ཐོབ་རིག་པས་རྟོགས་པ་དང་། །སྐྱེས་སྦྱངས་ཟུང་གིས་
སྦྱངས་སྟོབས་ཀྱིས། །མཁས་པའི་གོ་ས་འཐོབ་པར་སྨོན། །དང་པོ་དང་ཕྱི་མ་གཉིས་ལ་ཡོད་པ།
བདག་གིས་དེ་ལྟར་སྨོན་པའི་དོན། །འགྲུབ་ལ་བར་དུ་གཅོད་པའི་བགེགས། །བདག་
འཛིན་འགོང་པོར་གནོད་བྱེད་པའི། བདག་མེད་ལྟ་བའི་རོ་མྱོང་ཤོག། ཕྱི་མ་གསུམ་ལ་
ཡོད་པ། ཀ་ལཱ་པ་ཡི་གྲོང་ཁྱེར་དུ། །ཆོས་ནོར་ལ་སོགས་སྡེ་བཞི་ཡི། །ཆོས་ཀྱི་དགའ་སྟོན་
མྱོང་བའི་ཕྱིར། །ཆོས་ལྡན་རིགས་སུ་སྐྱེ་བར་ཤོག། རྐང་པ་བཞི་གར་ཡོད་པ། དེ་ཙམ་མ་
ཟད་འཆི་བའི་དུས། །དེ་འདྲ་ནམ་ཞིག་བབ་པའི་ཚེ། ། དེ་དང་མཉམ་དུ་མགོན་ཁྱོད་
280



ཀྱིས། ། དེ་ལྟར་རྗེས་སུ་ཟུངས་ཤིག་ཀྱི། ། བཞི་གུའི་ཐོག་མ་ན་ཡོད་ཅིང་ཕྱེད་སྔ་ཕྱི་མི་འདྲ་བ།
ཆོས་རྣམས་རྨི་ལམ་འདྲའོ་ཞེས། ། ཆོས་ཀྱི་རང་བཞིན་གསུངས་མོད་ཀྱང་། ། བདག་་་
འཛིན་དབང་གིས་མི་གོ་བའི། ། བདག་ལ་ཐུགས་རྗེས་བསྐྱང་བར་འོས། ། རྐང་པ་དང་པོ་
གསུམ་པ་དང་གཉིས་པ་བཞི་བ་དང་འདྲ་བ། ནམ་ཡང་བྱང་ཆུབ་སེམས་མཆོག་དང་། །ངེས་
འབྱུང་ཡང་དག་ལྟ་བ་དང་། །ནམ་ཡང་འབྲལ་བ་མེད་བཞིན་དུ། །ངེས་པར་སངས་རྒྱས་
མྱུར་ཐོབ་ཤོག། ཐོག་མཐའ་གཉིས་དང་བར་བ་གཉིས་འདྲ་བ། སྒྲ་རྒྱན་སྙན་ཚིག་སྨྲ་བ་
འདིས། ། བཤེས་གཉེན་ངག་དབང་བློ་བཟང་ཁྱོད། ། བཤེས་གཉེན་བསྟེན་པའི་བརྡའ་
མཚོན་པར། ། སྒྲ་ཡི་རྒྱུན་གྱིས་བསྟོད་པ་ཡིན། ། ཆོད་ཅིང་མ་ཆོད་པའི་ཟུང་ལྡན་ལ་གསུམ་ལས།
ཕྱེད་སྔ་ཕྱི་གཉིས་འདྲ་བ། རང་རང་འདོད་པའི་གྲུབ་མཐའ་རྣམས། །རང་རང་ཞེན་ངོར་
ཐམས་ཅད་འཐད། །མང་མང་མཁས་པས་མ་ཕྱེད་པ། ། མང་མང་མཁྱེན་ཁྱོད་ལེགས་
པར་ཕྱེ། ། ཐོག་མཐའ་གཉིས་དང་བར་མ་གཉིས་འདྲ་བ། བདེན་བདེན་འདྲ་བའི་ཀུན་རྫོབ་
ཆོས། །ཡང་ཡང་ལེགས་བཤད་དང་བསྡུར་ནས། ། ཡང་ཡང་རིག་པས་དཔྱད་ སྟོབས་
ཀྱིས། །བདེན་བདེན་སྣང་དེ་རྫུན་པར་དགོངས། ། རྐང་པ་བཞི་ག་འདྲ་བ། ལ་ལའི་ཚུལ་
ཁྲིམས་བདེ་བ་ཡིན། །ལ་ལའི་ཁྲིམས་ནོད་སྡུག་བསྔལ་ཏེ། །ལ་ལའི་སྤྱོད་པ་ཀུན་ཏུ་དགེ།
ལ་ལའི་བྱ་བྱེད་རྟག་ཏུ་འཁྲུལ། །
བྱ་དཀའ་བའི་ཟུང་ལྡན་ལ་བཅུ་གཉིས་ལས། རྐང་པ་བཞི་གའི་དབུས་ན་ཡོད་ཅིང་ཆོད་ལ་མ་
ཆོད་པ། སྲོག་གཅོད་མ་བྱེད་མ་བྱེད་བཤན་པ་དག། ཉེས་ལྟུང་མ་བྱེད་མ་བྱེད་སྡོམ་ལྡན་
ཚོགས། །འཕྲོག་བཅོམ་མ་བྱེད་མ་བྱེད་ཇག་རྐུན་རྣམས། །ང་རྒྱལ་མ་བྱེད་མ་བྱེད་རྟོག་གེ་
པ། ། རྐང་པ་བཞི་གའི་དབུས་ན་ཡོད་ཅིང་ཆོད་པ་ཁོ་ན། ཚོགས་གཉིས་ མཐའ་ཡས་ལས་་
འཁྲུངས་གཟུགས་སྐུ་ མཐའ་ཡས་ པས། ། གདུལ་བྱ་མཐའ་ཡས་ གདུལ་ཕྱིར་མཛད་པ་་་
མཐའ་ཡས་སྟོན། །མོས་པ་མཐའ་ཡས་སྣང་ངོར་དྲང་ངེས་མཐའ་ཡས་གསུང་། །འཕྲིན་
ལས་མཐའ་ཡས་སྒོ་ནས་འགྲོ་བ་མཐའ་ཡས་འདྲེན། ། རྐང་བའི་མཐའ་ན་ཡོད་ཅིང་ཆོད་པ།
བདག་གི་བཤེས་གཉེན་དང་པོར་ཐོས་པ་མཛད། །བར་དུ་བསམ་པས་སྒྲོ་འདོགས་ཆོད་
པར་མཛད། །ཐ་མར་བསྒོམ་པས་གྲུབ་པ་བརྙེས་པར་མཛད། ། དེ་ཡིས་ལག་རྗེས་གཞན་
ལ་སྟོན་པར་མཛད། །རྐང་པའི་བར་མཐའ་གཉིས་ན་ཡོད་ཅིང་ཆོད་ལ་མ་ཆོད་པ། ། གསེར་རིའི་
281



དབུས་སུ་ལྷུན་པོ་མཐོ་ལྷང་ལྷང་། ། རྒྱུ་སྐར་དབུས་ན་ཟླ་བ་དཀར་ལྷང་ལྷང་། །བདག་ལ་
བླ་མའི་ཡོན་ཏན་མངོན་ལྷང་ལྷང་། ། རྒྱུན་དུ་ལྷ་ཡི་རྔ་ཆེན་ལྡིར་ལྷང་ལྷང་། །རྐང་པའི་བར་
མཐའ་གཉིས་ན་ཡོད་ཅིང་ཆོད་པ། རྣམ་མང་ཡོན་ཏན་ཅན་གྱི་སློབ་མ་མང་། །མཁས་མང་
ཆོས་གཏམ་གླེང་སར་བློ་སྐྱེད་མང་། །ཚོང་མང་ཟོང་དུ་བཀུམ་ཚེ་བལྟ་མཁན་མང་། །བླུན་
མང༌ གྲོས་ལ་ མཉན་ན་དགོད་བྲོ་མང་། ། བར་མཐའ་གཉིས་ན་ཡོད་ ཅིང་ཆོད་ལ་མ་ཆོད་པ།
གངས་རིའི་དཀར་དཀར་དཔལ་བཟང་སྤྲོ་བའི་མདངས་དཀར་དཀར། །དེ་འདྲ་དཀར་
དཀར་ལ་འགྲན་དུང་གི་མདོག་དཀར་དཀར། །ཟླ་བའི་དཀར་དཀར་ལས་ལྷག་དབྱངས་
ཅན་ཞལ་དཀར་དཀར། །གང་གི་དཀར་དཀར་མཐོང་ཚེ་དད་ཅན་ཡིད་དཀར་དཀར། །
རྐང་པའི་ཐོག་བར་གཉིས་ན་ཡོད་ཅིང་ཆོད་པ། ལེགས་ཉེས་འབྱེད་པའི་ལེགས་པའི་བློ་ལྡན་
ཚོགས། ། ལེགས་ཚོགས་འབྱུང་བའི་ལེགས་བཤད་འདོམས་མཁས་པའི། །ལེགས་པའི་
ལམ་བཟང་ལེགས་པར་སྟོན་མཛད་མགོན། །ལེགས་པར་བསྟེན་ན་ལེགས་པའི་མཆོག་
ཐོབ་བོ། །མི་མཉམ་པ་གཉིས་ཀྱི་ཐོག་མཐའ་དང་མཉམ་པ་གཉིས་ཀྱི་བར་ན་ཡོད་པའི་ཆོད་ཅིང་མི་
ཆོད་པ། ནག་ནག་དྲི་མས་བསླད་པའི་བདག་གི་ཡིད་ནག་ནག། ནག་ནག་གཞན་ལ་
ལྟོས་ཚེ་དེ་ཙམ་ནག་ནག་མིན། ། ནག་ནག་མུན་པས་ཁྱབ་པའི་མཚན་མོ་དེ་ནག་ནག།
ཕྱག་དྲུག་མགོན་པོའི་འོད་ཀྱིས་དེ་ཡི་ནག་ནག་ཉམས། །ཐོག་མཐའ་གཉིས་ན་ཡོད་ཅིང་ཆོད་
པ། མཁས་བྱའི་གནས་རྣམས་ལེགས་པར་སྦྱངས་པས་མཁས། །མཁས་པ་གཞན་ལས་ཚུལ་
དེས་ལྷག་པར་མཁས། །མཁས་པའི་ཚོགས་ལ་མན་ངག་འཆད་ལ་མཁས། །མཁས་རྣམས་
སྨིན་གྲོལ་ལམ་ལ་འཁྲིད་པར་མཁས། །ཐོག་མཐའ་གཉིས་ན་ཡོད་ཅིང་ཆོད་ལ་མ་ཆོད་པ། གསལ་
གསལ་ཆུ་ཤེས་ལྟ་བུའི་སྐུ་གསལ་གསལ། ། གསལ་གསལ་འབྲུག་སྒྲ་བཞིན་དུ་གསུང་གསལ་
གསལ། །གསལ་གསལ་ཐུགས་ལ་གནས་ལུགས་ཀུན་གསལ་གསལ། །གསལ་གསལ་མིག་
ལ་ཤར་བའི་གཟུགས་གསལ་གསལ། །རྐང་པའི་གནས་གསུམ་ན་ཡོད་ཅིང་ཆོད་པ། མ་རུང་
འགྲོ་བ་མ་ལྟར་སྐྱོང་བའི་མ། ། མ་རིག་ལོག་རྟོག་མ་དང་ཀུན་སེལ་མ། །མ་དག་ཉེས་པ་མ་
ལུས་འཇོམས་མཛད་མ། །མ་གཡེང་གཟིགས་ཁྱོད་མ་གཡེལ་སྲུངས་ཤིག་མ། ། གནས་
གསུམ་ན་ཡོད་ཅིང་ཆོད་པ་ལ་མ་ཆོད་པ། ལྷང་ལྷང་སྒྲོག་པའི་དྲི་ཟའི་གླུ་ལྟར་ལྷང་ལྷང་པི་ཝང་སྒྲ་
ལྷང་ལྷང་། །ལྷང་ལྷང་ཐོས་པའི་འབྲུག་སྒྲ་ཇི་བཞིན་ལྷང་ལྷང་དབྱངས་ཅན་གསུང་ལྷང་
282



ལྷང་། །ལྷང་ལྷང་འཚེར་བའི་ཟླ་ལྟར་དུ་ལ་ལྷང་ལྷང་དབྱངས་ཅན་འོད་ལྷང་ལྷང་། །ལྷང་
ལྷང་མངོན་སུམ་མཐོང་བའི་རི་ལྟར་ལྷང་ལྷང་དབྱངས་ཅན་སྐུ་ལྷང་ལྷང་། །
མཐའ་ཐོག་སྦྱར་བའི་ཟུང་ལྡན་ནི། འཇིགས་སྐྱོབ་རྗེ་བཙུན་འཕགས་མ་སྒྲོལ་མ་ཁྱོད། །
ཁྱོད་དང་དབྱེར་མེད་འདྲེན་མཆོག་བླ་མ་གཉིས། །གཉིས་མེད་དགོངས་དོན་ཚེགས་མེད་
རྟོགས་པའི་བློ། །བློ་གསལ་ཟབ་ཅིང་མྱུར་བའི་སྤོབས་པ་སྩོལ། །
ཀུན་དུ་ཟུང་ལྡན་གྱི་བཟླས་པའི་ཟུང་ལྡན་ལ་བཅོ་ལྔ་ལས། རྐང་པ་དང་པོ་གསུམ་པོ་དང་
གཉིས་པ་བཞི་པར་བཟླས་པ། རབ་ཏུ་དཀར་བའི་མཚོ་སྐྱེས་ལ་དབྱངས་ཅན་མ། རིག་བྱེད་སྨྲ་
རྣམས་འགའ་ཞིག་དང༌། སྙན་ངག་པ། རབ་ཏུ་དཀར་བའི་མཚོ་སྐྱེས་ལ། ཟླ་བརིག་བྱེད་སྨྲ་
རྣམས་འགའ་ཞིག་དང༌། ། བྲམ་ཟེ། རྐང་པ་དང་པོ་གཉིས་པ་དང་གསུམ་པ་བཞི་པར་བཟླས་པ།
རི་བོང་འཛིན་པའི་ཅོད་པན་ ཅན། དབྱངས་ཅན་མ། །རི་བོང་འཛིན་ པའི་བློ་ལྡན་ཅན།
དབང་ཕྱུག། བློ་ལྡན་རྣམས་ནི་དགའ་བས་བསྟེན།ནང་པ་བ། བློ་ལྡན་རྣམས་ཕྱི་རོལ་པ་ནི་དགའ་
བས་བསྟེན། ། རྐང་པ་དང་པོ་བཞི་བ་དང་གཉིས་པ་གསུམ་པར་བཟླས་པ། ལག་ན་རྡོ་རྗེ་འཕྱར་
བ་ཅན། །མི་མཐུན་ཕྱོགས་རྣམས་འཇོམས་ལ་དཔའ། ། མི་མཐུན་ཕྱོགས་རྣམས་འཇོམས་
ལ་དཔའ། །ལག་ན་རྡོ་རྗེ་འཕྱུར་བ་ཅན། །རྐང་བ་དང་པོ་གཉིས་པར་བཟླས་པ།བདག་ལ་བརྩེ་
བས་ བ་གཟིགས་པར་འཚལ། །བདག་ལ་བརྩེ་བས་གཟིགས་པར་འཚལ། ། བཤེས་གཉེན་
དམ་པ་བླ་མ་ལ། ། རྣམ་པ་ཀུན་ཏུ་སྐྱབས་སུ་མཆི། ། རྐང་པ་དང་པོ་གསུམ་པར་བཟླས་པ།
དཀར་ཞིང་འཛེས་པའི་དཔལ་ལྡན་པའི། ། དབྱངས་ཅན་ལྷ་མོ་ བདག་ གིས་ བསྟེན། །
དཀར་ཞིང་མཛེས་པའི་དཔལ་ལྡན་པའི། །བདུད་རྩིའི་འབྱུང་གནས་ཀུན་ལ་གསལ།
རྐང་པ་དང་པོ་བཞི་པར་བཟླས་པ། དབུལ་བའི་སྡུག་བསྔལ་བཟློག་པའི་ཕྱིར། ། ཡིད་བཞིན་
དབང་གི་རྒྱལ་པོར་བསྔགས། ། རིན་ཆེན་བུམ་པ་བཟང་པོས་ཀྱང༌། ། དབུལ་བའི་སྡུག་
བསྔལ་བཟློག་པའི་ཕྱིར། ། རྐང་པ་གཉིས་པ་གསུམ་པར་བཟླས་པ། ལམ་བཟང་སྟོན་པའི་
བཤེས་གཉེན་མཆོག། མཐོང་བ་ཙམ་གྱིས་དགའ་བ་སྐྱེད ། མཐོང་བ་ཙམ་གྱིས་དགའ་
བ་སྐྱེད། ། དད་པ་ཅན་ལ་གསེར་གྱིས་ཅི། །རྐང་པ་གཉིས་པ་བཞི་པར་བཟླས་པ། དུས་
འཁོར་རྩ་རྒྱུད་གསུངས་པའི་ཡུལ། ། རྒྱལ་པོ་ཟླ་བ་བཟང་པོ་ཡིན། ། ཤམྦྷ་ལ་རུ་དར་བ་
པོ། །རྒྱལ་པོ་ཟླ་བ་བཟང་པོ་ཡིན། ། རྐང་པ་གསུམ་པ་བཞི་པར་བཟླས་པ། གང་ཞིག་མཐོང་
283



ན་ མི་མཐུན་མེད། ། མིག་ལ་ངོ་མཚར་ སྟར་བའི་དཔལ། ། མཚོ་ ལས་ སྐྱེས་པའི་དཀར་
མཛེས་ཅན། །མཚོ་ལས་སྐྱེས་པའི་དཀར་མཛེས་ཅན། །རྐང་པ་དང་པོ་གཉིས་པ་དང་གསུམ་
པར་བཟླས་པ། ས་སྟེང་མ་ལུས་ཁྱབ་པར་བྱེད། །ས་སྟེང་མ་ལུས་ཁྱབ་པར་བྱེད། ། ས་སྟེང་
མ་ལུས་ཁྱབ་པར་བྱེད། ། མཁས་པའི་གྲགས་དང་ཉི་ཟླ་གསུམ། །རྐང་པ་དང་པོ་གསུམ་པ་
དང་བཞི་པར་བཟླས་པ། བཀའ་དྲིན་ལྷག་པར་ཐུགས་རྗེ་ཅན། །ཁྱོད་ལ་རྟག་ཏུ་སྐྱབས་སུ་
མཆི། ། བཀའ་དྲིན་ལྷག་པར་ཐུགས་རྗེ་ཅན། །བཀའ་དྲིན་ལྷག་པར་ཐུགས་རྗེ་ཅན། །
རྐང་པ་གཉིས་པ་གསུམ་པ་དང་བཞི་པར་བཟླས་པ། བར་ཐོག་རིང་པོར་གནས་གྱུར་ཀྱང་། །
མང་པོ་དག་ལ་ཕན་པར་བྱེད། །ཉི་མ་མང་པོ་དག་ལ་ཕན་པར་བྱེད། བླ་མ། མང་པོ་
དག་ལ་ཕན་པར་བྱེད། །སངས་རྒྱས། །ལན་གསུམ་བཟླས་པ། སྙན་ཞིང་འཇེབས་པས་སྙན་ངག་
དགའ་བ་སྐྱེད། །སྙན་ཞིང་འཇེབས་པས་དབྱངས་ཅན་པི་ཝང་དགའ་བ་སྐྱེད། །སྙན་ཞིང་
འཇེབས་ པས་ན་ཆུང་གི་གླུ་དགའ་བ་བསྐྱེད། ། སྙན་ཞིང་འཇེས་པའི་དགའ་བ་སྐྱེད། །བླ་
མའི་གསུངས། ཚིགས་བཅད་བཟླས་པ། གཟི་བརྗིད་ཆེ་བའི་སྐུ་མངའ་ཞིང་། །ཀུན་གྱི་བླ་
ན་ མངོན་པར་འཕགས། ། ཟླ་བའི་ཐོད་ཅན་བདེ་ མཆོག ཞེས་གྲགས་པ། ། སུས་ཀྱང་
བསྟེན་ན་དངོས་གྲུབ་སྟེར། ། གཟི་བརྗིད་ཆེ་བའི་སྐུ་མངའ་ཞིང་། །ཀུན་གྱི་བླ་ན་མངོན་
པར་འཕགས། །ཟླ་བའི་ཐོད་ཅན་དབང་ཕྱུག་ཞེས་གྲགས་པ། །སུས་ཀྱང་བསྟེན་ན་དངོས་
གྲུབ་སྟེར། ། ཟུང་ལྡན་ཆེན་པོ། ཤིན་དུ་དཀར་ཞིང་འཇམ་དབྱངས་དཀར་པོ་ ཤིན་ ཏུ་པད་
དཀར་དཀར། ། ཤིན་དུ་དཀར་ཞིང་དབྱངས་ཅན་མ་ཤིན་ཏུ་ཟླ་བ་དཀར། ། ཤིན་ ཏུ་དཀར་
ཞིང་མཛོད་སྤུ་ཤིན་ཏུ་གངས་རི་དཀར། ། ཤིན་ཏུ་དཀར་ཞིང་ལྷག་བསམ་ ཤིན་ ཏུ་པ་སངས་
དཀར། །
འདྲེས་པའི་ཟུང་ལྡན་ནི། ལེགས་ལམ་སྟོན་ མཆོག་མཆོག་གྱུར་བཤེས་ གཉེན་་་་་་་
ལེགས། ། ལེགས་པའི་སྲོལ་བཟང་སྐྱོང་མཛད་ མཛད་པ་ཡང་། ། ཡང་ཡང་ལུས་ ཅན་་་་
འདྲེན་ལ་ཆས་པ་གང་། །གང་ལ་སྐྱབས་སུ་བསྟེན་རྣམས་སྐལ་བ་སྦོམ། །
ཟུག་པའི་སྲུང་ལྡན་ལ་གསུམ་ལས། ། རྐང་པ་ལྡོག་པ། གང་དག་འདི་རྣམས་ངལ་བས་
འཁོར་བར་འཁོར། །འཁོར་བར་འཁོར་བས་ངལ་རྣམས་འདི་དག་གང༌། །རྒྱལ་ཀུན་
ཡུམ་མཆོག་འཕགས་མ་སྒྲོལ་མཛད་སྐྱོབ། ། སྐྱོབ་མཛད་སྒྲོལ་མ་འཕགས་མཆོག་ཡུལ་ཀུན་
284



ངས་
རྒྱལ། ། ཚིགས་བཅད་ཕྱེད་ལྡོག་པ། ལེགས་བཤད་གསུང་རབ་མཁྱེན་བརྩེ་ཐུགས་ཡངས་
རབ། །སྙན་གསུང་གང་ལས་ཆོས་བཤད་ལེགས་པས་མཁས། །མཁས་པས་ལེགས་བཤད་
ཚོས་ལས་གང་གསུང་སྙན། །རབ་ཡངས་ཐུགས་བརྩེ་མཁྱེན་རབ་གསུང་བཤད་ལེགས། །
ཚིགས་བཅད་རངས་པོ་ལྡོག་པ། བསྟན་པའི་སྟོན་མཆོག་མཛད་པ་ཕན་ཞིང་དགེ། དགེ་
ལུགས་ཆོས་ཀྱི་དུས་སྟོན་དགའ་སྐྱིད་བདེ། །དཔག་མེད་དམིགས་ཡུལ་བསྒོམས་པས་ཐོས་
པ་རྒྱས། ། ཐོས་མང་མཁས་བཤད་གང་གིས་མཆོག་སྲས་རྒྱལ། ། རྒྱལ་སྲས་མཆོག་གིས་
གང་བཤད་ མཁས་ མང་ ཐོས། ། རྒྱུས་ པ་ ཐོས་ པས་ བསྒོམས་ ཡུལ་ དམིགས་མེད་དཔག།
བདེ་སྐྱིད་དགའ་སྟོན་དུས་ཀྱི་ཆོས་ལུགས་བ་ལང་གཅིན་ནི། དགེ། དགེ་ཞིང་ཕན་པ་མཛད་
ངག་ གི་དབང་ཕྱུག ། བློ ་ཅན། བཤེས། ཁྱོད་ རྒྱལ་
ངག ་ ལ་ དབང་ བསྒྱུར དབྱངས
དབྱངས བཟང་
བཟང ལྷ ། ཁྱོད། རྒྱལ
དཔལ་ ལྡན། བླ མའི ༽ མཛད བཟང ལྷུན ། པས འགྲུབ་
མའི་
སྨོན་
འགྲུབ་
བློ
ངག
དབང
སྤྲུལ
བཟུང
R
ལས
བཤང
ཀྱིས
མཆོག་སྟོན་པའི་བསྟན། །
བྱ་དཀའ་བའི་རྒྱུན་ལ་བཞི་ལས། ཕྱེད་འཁོར་ནི། ཚིགས་བཅད་གཅིག་གི་ཕྱེད་སྔ་མ་དཀྱུས་
དང་ཐུར་དང༌། ། ཕྱིད་ཕྱི་མ་མཇུག་ནས་བཟློག་སྟེ་བཀླག་པ་དང་ཐུར་དུ་བཀླག་པས་ཡིག་གཟུགས་
གཅིག་པ་སྟེ། དཔེར་ན།
ངབང
བློ
བཟུང
བསམ
ད་བང་
ཆེན
པོའི། སྤུས བཟང
ཆོས
བསམ་
ཐོས
མོང་
ཕྱུག་
ཆེན | མཁྱེན་
བཟང་
ཆོས་
བསམ། ཐོས་
བཟང་
པོའི
བརྩེ
བརྩེ དཔལསྤྱོད
ལྡན་འབྱོར མཛད
འབྱོར། རྒྱུས་ འཕེལ།
ཚོས་
བསམ
མཆོག བཟང་
མཛད། སྤྱོད།
རྒྱལ
སྲས། དཔལ
བཟུང་
ཚོས
285



གཞུང་གིས་དངོས་བསྟན་གྱི་ཀུན་འཁོར་ནི།
ངག དབང བློ བཟང བཤེས ཁྱོད མཁས ཁྱོད བཤེས བཟང བློ དབང ངག
དཔང| ཕྱུག བཟང བཤད| ཁྱོད | ཉིད བཙུན ཉིད| ཁྱོད བཤད བཟང ཕྱུག དབང
བློ བཟང མཁྱེན། བརྩེ | འགྲོ | ཀུན| འདྲིན ཀུན | འགྲོ | བརྩེ མཁྱེན བཟང བློ་
བཟང བཤད བརྩེ་ | བས | ཀུན འདྲེན| མཆོག འདྲིན ཀུན | བས བརྩེ | བཤད བཟང
བཤེས ཁྱོད འགྲོ ཀུན འདྲེན མཁས ལེགས མཁས འདྲེན ཀུན་འགྲོ | ཁྱོད | བཤེས
ཁྱོད| ཉིད ཀུན འདྲེན མཁས པའི གཙོ
མཁས བཙུན འདྲེན མཆོག ལེགས གཙོ དགེ གཙོ ལེགས མཆོག འདྲེན བཙུན་
འདི་བེབྷ་དྲའི་ལུགས་ཀྱི་སྒོར་མོའོ། །
རྩཁས } རིག་
བ
ཤུབྱུང } མཁས /
གན} བཙན } ཚེjw
བ
བཙུན
འདས/
འཁྱེལ།
ཞི
ཚོགས
ཐུབ
བན
s,
es
ན
ཤེས་ཤེས
ཞེས་སོ
རྣབས་ལུས
ཆེ
གསལ
གནས་
མཛད
མངོས ：
བཞིན
s:༧༽
ཚོམ
སa
དལ
མཁན་
བཤད། དགེ་
འSལ}
གན༑
འa f
za
༢
s
ཆsh.bg
s
ཧཱུཾ
se* །
>
286



ཀུན་བཟང་འཁོར་ལོ་སྒོར་མོ་འདི་ཡི་བཀླག་ཚུལ་ནི། །ཕྱོགས་མཚམས་བརྒྱད་ནས་རིམ་
པས་དབུས་སུ་ཚར་རེ་བཀླག། དེ་ནས་མཚམས་བཞིའི་དཀྱིལ་ནས་རིམ་པས་གཡས་གཡོན་
དུ། །ཟུང་ལྡན་དང་བཅས་ཚུལ་ལུ་ ཀློག་ཚུལ་དཔེར་བརྗོད་ན། ། མཁས་བཙུན་རིག་་་་
གནས་ཡུན་ཤེས་ཤེས་རབ་རྣམ་པར་རྒྱལ། ། ཞེས་པས་མཚོན་ཏེ་ཀུན་ལ་རིགས་པ་བསྒྲེ་
བར་བྱ། ། བེདྷ་རྦ་ཡི་རྗེས་སུ་འབངས་པའི་ཀུན་འཁོར་འདི། ། རབ་འབྱམས་སྨྲ་བ་ངག་
དབང་བསྟན་དར་བྱ་བས་བྲིས། །
ཁྱོད ཉིད ཀུན འདྲེན མཁས པའི གཙོ པའི མཁས འདྲེན ཀུན ཉིད ཁྱོད
ཀུན | འདྲེན| མཁས ལེགས མཁས | འདྲེན ཀུན་ ཁྱོད བཤེས
བཟང བཤད བརྩེ
བས | ཀུན་འདྲེནམཆོག འདྲེན ཀུན | བས བརྩེ བཤད བཟང
བློ
བློ བཟང མཁྱེན བརྩེའགྲོ | ཀུན འདྲིན ཀུན འགྲོ བརྩེ | མཁྱེནབཟང་བློ
དབང ཕྱུག བཟང བཤད ཁྱོད ཉིད་ ཁྱོད བཤད བཟང| ཕྱུག དབང
ངག དབང བློ བཟང བཤེས ཁྱོད མཁས ཁྱོད བཤེས བཟང
ཁ་ཆེའི་ལུགས་ཀྱི་གྲུ་བཞི་ནི།
རྒྱལ བསྟན་འཛིན མཁས མང ཐོས བསམ ཐོས མང | མཁསའཛིནབསྟན རྒྱལ
བསྟནའཛིན མཁས མང ཐོས བསམ བསྒོམ བསམ ཐོས མང མཁསའཛིན བསྟན་
འཛིན མཁས མང ཐོས བསམ བསྒོམ བཤད བསྒོམ བསམ ཐོས། མང མཁས བཛིན་
མང ཐོས བསམ བསྒོམ བཤད| མཁས བཤདབསྒོམ བསམ ཐོས་ མང མཁས
མང་ཐོས བསམ བསྒོམ བཤད མཁས གྲུབ མཁས བཤད བསྒོམ བསམ ཐོས། མང
ཐོས བསམ བསྒོམ བཤད མཁས མཆོག མཆོག མཆོག མཁས བཤད བསྒོམ བསམ ཐོས
བསམ བསྒོམ བཤད| མཁས་ གྲུབ|མཆོག བརྙེས མཆོག མཁས བཤད བསྒོམ བསམ
287



གཞན་ཡང་མཁས་པ་རྣམས་རང་རང་བློས་བཟོས་པ་མཐའ་ཡས་ཤིང་དེ་བཞིན་དུ་ཁོ་བོས་
ཀུན་གཟིགས་ལྔ་པ་ཆེན་མོར་བསྟོད་པ་ཚངས་པའི་གླུ་དབྱངས་ཞེས་བྱ་བ་འདིར་བཀོད་པ་
ལྟར་མང་ངོ༌། །འདི་དང་པོར་དཀྱུས་ལྟར་ཀློག་ཅིང་དེ་རྗེས་དཀྱིས་བཅད་ནས་ཆོག་བར་
བདུན་དུ་བྱས་ཏེ་བཀླག་པར་བྱའོ། །
ཀ | ཨཱ | མ | སོགས རིག གནས གླུ ཚད| ཀུན {མཁྱེན ངག |དབང| བློ བཟང་ པཎ | ཌི། ཏཱ་
ཡི དགོངས པ དེ་ མཁྱེན་ པས ཕྲ་རབ་རྡུལ་ཕྲན ཆུབ་ ཐ གཟིགས
བདག ཁྱོད ནི | བདག སོགས ད ༣ སྐྱོབས
ཞེས བསྐུལ མ འདེབས ན སྐྱོབ | པར མཛོད
ཀྱི { ལྷག | བསམ] པ་
ཏནི } མངའ བ
ཁག དབང བློ བཟང་རྒྱ་མཚོ་མཁས སོ མཚན མཚར བསྔགས་ འདིས་ འོསཔར བསྔགས། མ བསྟོད
ཐོས བསམ བསྒོམ བཤད མཁས མཆོག མཆོག མཆོག མཁས་བཤད བསྒོམ བསམ ཐོས
མང་ཐོས བསམ བསྒོམ བཤད| མཁས་གྲུབ | མཁསབཤདབསྒོམབསམ ཐོས | མང
མཁས མངོ ས བསམ བསྒོམབཤད མཁས བཤད| བསྒོམ[བསམ ཐོས་ མང མཁས
འཛིན མཁས མང | ཐོས བསལ བསྒོམ བཤད བསྒོམ བསམ ཐོས | མང | མཁས འཛིན
བསྟནའཛིན| མཁས མང། ཐོས བསམ བསྒོམ བསམ ཐོས། མང འཁས འཛིན| བསྟན་
རྒྱལ བསྟན་འཛིན མཁས མང ཐོས བསམ ཐོས། མང | མཁས འཛིནབསྟན| རྒྱལ
288



| འདི ། ན་
དྲན | དབང
ཁྱོད
ཉིད } ༈ །ལ། ལྟོས | པའི
དཔེ
ཞན| དག }
|དུབྱུངས།
ཨ།
༧
མཁས } པར་
ཤུར། བློ| གང
བས།
།
，
ཏ
བྱས། ཝཱ
བདུན
| ངག ] གུན།
༢5
ལུགས། འདིརྗེས། པར འདོར
ལ 《 སོགས| གྲུབ| ཆེན | དུ་མའི { གཞུང ལ མཁས | པ དཔེར| ན | རྡོག། ལོ | ཙ
ར་ | ༢
ཡང་ངེས་པའི་རྒྱུན་ལ་དབྱངས་དང་གནས་དང་ཡི་གེའི་ངེས་པ་གསུམ་དང་དེ་རེ་རེར་བཞི་
དེ་ཕྱེ་བས་བཅུ་གཉིས་ཡོད་ཀྱང་ཕལ་ཆེར་གོ་སླ་བས་དཔེར་བརྗོད་་གསུམ་ཙམ་བྱ་བ་ནི།
དབྱངས་བཞིར་ངེས་པ། འདི་ཕྱི་གཉིས་ཀྱི་སྲིད་ཞིང་འཇིགས། ། ཕུལ་བྱུང་སྐུ་གསུམ་
དུས་རྒྱུན་དུ། ། བཤེས་གཉེན་བསྟེན་ཚེ་དགེ་ལེགས་འཕེལ། །མགོན་ཁྱོད་གསོལ་ལོ་ཆོས་
འཁོར་སྐོར། ། གནས་བཞིར་ངེས་པ། གང་སྐུ་མགྲིན་པ་རྒྱལ་ཁམས་ཀུན་ཁྱབ་མགོན། །རྩི་
མཆོག་ལྕེ་སོ་མཆོད་ཚོགས་ཚེ་ཆེས་མཆོད། །པད་མ་མཆུ་ཕུང་པོར་སྦྱངས་བ་ཕུལ། ། རྟོག་
བགཞན་རྣམས་རྐན་ཏུ་དག་ལྟར་དད་དོ། །ཡི་གེ་བཞིར་ངེས་པ། །དགའ་དགའ་དགྱེས་དགུར་མགུ་
གང་གུས། །སྡོང་སྡུམ་དེ་འདྲ་དད་ལྡན་ངོར། །ར་རིགས་རི་རབ་རང་རིས་རིག། སོ་
སོའི་བསམ་པ་སོ་སོར་སོང་། །གཞན་རྣམས་ཀྱང་གོ་སླ་བས་འདིས་མཚོན་ཏེ་ཤེས་པར་བྱའོ། ། །
གབ་ཚི་གི་རྒྱན་ནི་རྒྱུན་དུ་མི་མཁོ་བར་མ་ཟད་བརྩམས་ན་ཡང་རང་འགྲེལ་མ་བརྟེན་པར་མི་གོ་
བས། དེས་ན་སྙན་ཊིཀ་དབྱངས་ཅན་དགྱེས་པའི་གླུ་དབྱངས་ཀྱི་ཚིག་གོ་དཀའ་བ་འགའ་ཞིག་ལ་
དོགས་པ་སློང་བའི་ཚུལ་དུ་ཅུད་ཟད་སྤྲོ་ན། སྙན་ཊིཀ་དེ་ཉིད་དུ་ཀུན་ཚོགས་པའི་གབ་ཚིག་གི་སྐབས་
སུ། ལུས་ཕྲའི་བཞིན་རས་ཆེས་ཆེར་ན།། ཡིད་སྲུབས་གྲོགས་མིན་པ་ཡིན་པ། །སྐྱེས་
བུའི་གཟུགས་ལ་ཚ་བསིལ་ཚོགས། །ཉིན་མཚན་མེད་པར་འབར་མི་འབར། ། ཞེས་པ་འདི་
མ་གབ་ན། བཞིན་རས་ཆེས་ཆེར་ནག་མིན་པའི། །ལུས་ཕྲ་ཡིད་སྲུབས་གྲོགས་ཡིན་པས། ། ཉིན་
མཚན་མེད་པར་སྐྱེས་བུའི་གཟུགས། །བསིལ་ཚོགས་མི་འབར་ཚ་འབོར་བྱེད།ཟེར་རྒྱུ་ཡིན་ནམ་
289



དཔྱད་པར་གྱིས། དི་བཞིན་དུ་སླུ་བྱེད་སྐབས་ཀྱི་གཙུག་ཕུད་ཅན་གྱི་སྒྲ་དེ་རྨ་བྱ་དང་མེ་གཉིས་ལ་
འཇུག་ཅིང་། དེ་ཡང་རིམ་པ་བཞིན་རྨ་བྱ་གཡོན་རྐང་འཐེང་བ་དང་མེ་ཡོན་པོར་འབར་བ་དང་།
གབ་བྱ་ཆགས་ལྡན་མཛེས་མ་གཡོན་མིག་དང་ཚིག་རིང་ཐུང་དང་སྦྱོར་རྒྱུ་ཡིན་ནམ། །རིམ་པ་དང་བྲལ་
བ་ནི། དབྱངས་ཅན་ལྷ་མོའི་ཐུགས་རྗེ་དེ། །རྣམས་ཀྱིས་འགྲོ་བློ་རབ་ཏུ་སྐྱེད། ། ངན་པ་
ལེགས་ལྡན་ཤེས་རབ་ཅན། །དཀར་གྱུར་རབ་ནག་རྒོལ་རྨོངས་བཞིན། །ཞེས་བསྒྱུར་རྒྱུ་ཡིན་
སྙམ། རབ་བཅོམ་མཐུན་གཟུགས་རྩུབ་མོ་རྣམས་གོ་སླ་བ་འདྲ། གྲངས་ཀྱི་སྐབས་སུ། ཐུབ་པའི་
གྲོང་ཁྱེར་དབུས་བཞུགས་སྣ་ ལྡན་སྔོན། ། ལྔ་བའི་གསུམ་ལྔ་མཐར་གནས་དྲོ་བ་ཅན། །
མཚོ་ཡི་རྩེ་མོ་མཐར་གནས་ཕྱིར་ཡང་རོལ། ། ལེགས་ པའི་ཡོན་ཏན་མང་པོ་རྣམ་པར་་
སྟེར། །ཞེས་པའི་གབ་བྱ་བྲཧྨཎ་དེ་ལ་ཞེས་པ་དེ་ཡིན་ཞིང་། གབ་བྱེད་ཐུབ་པ་ཞེས་པ་བདུན་གྱི་མིང་
ཡིན་པས་ཧ་ཡིག་དབུས་སུ་བཞག་ནས་དེའི་མཐའ་སྐོར་དུ་བ་ར་ཨ་མ་ཎ་དེ་ཝ་སྟེ་ཡི་གེ་བདུན་ཡོད་ཅེས་
པའི་དོན་དང་། ཅི་ལྟར་ཡོད་ཅེ་ན་བླ་ཞེས་པའི་འོག་གི་ཨོ་སྣ་ལྡན་གྱི་ཡི་གེ་དེ་སྔོན་ལ་ཡོད་པ་དང་།
སྡེ་བ་ལྔ་བའི་གསུམ་པ་བ་ཡིག་དང༌། དེའི་ལྔ་བ་མ་ཡིག་དང༌། ཡང་སྡེ་བ་གསུམ་པའི་ལྔ་པ་ཎ་ཡིག་
དང༌། བའི་འོག་གི་ར་མཐར་གནས་ཀྱི་ཡི་གེ་དང་། དབུས་ཀྱི་ཧ་ཡིག་དྲོ་བ་ཅན་གྱི་ཡི་གེ་དེ་ཉིད་ཀྱི་
རྗེས་སུ། མཚོ་དང་རྩེ་མོ་གཉིས་རིམ་པ་ལྟར་བཞི་དང་གསུམ་གྱི་མིང་ཡིན་པས་སྡེ་བ་བཞི་པའི་གསུམ་
པ་ད་ཡིག་དེ་དང་མཐར་གནས་ཀྱི་ཡི་གེ་ལྔ་ཡིག་དག་ཕྱི་རོལ་ཏེ་རྗེས་སུ་ཡོད་ཅེས་པའི་དོན་ཡིན་སྙམ།
རབ་བཏགས་ཀྱང་གོ་བར་ཟད་དོ། །མིང་དུ་འདུས་པའི་སྐབས་ཀྱི། བློ་ལྡན་ཀུན་ཕན་མཚོ་
ལས་སྐྱེས། །འཆི་མེད་གཙོ་བོ་རོལ་མོ་མཁན། །ཉམས་དང་འགྱུར་གྱིས་རྣམ་བྲེལ་བས། །
འདོད་པའི་དངོས་པོ་སྩོལ་ཅིག་ཀྱེ། །ཞེས་པའི་གབ་བྱ་དབྱངས་ཅན་མ་དང་གབ་བྱེད་བློ་ལྡན་ཞེས་
པའི་ཚིག་དེས་གཟའ་ཕུར་བུ་དང་འདྲ་བར་འཁྲུལ་དུ་བཅུག་ནས། ཉམས་འགྱུར་གར་གྱིས་རྣམ་བྲེལ་
བས་ཞེས་པའི་སྒྲས་བློ་ལྡན་ཕུར་བུ། ཀུན་ཕན་ཟླ་བ། མཚོ་སྐྱེས་པད་མ། འཆི་མེད་གཙོ་བོ་བརྒྱ་
བྱིན། རོལ་མོ་མཁན་དྲི་ཟ་རྣམས་ཀྱང་མ་ཡིན་པར་བསྟན་པ་ཡིན་ནས། སྒྲིབ་པ་དང་
མཐུན་པའི་སྒྲ་དག་ཕལ་ཆེར་གོ་བར་འགྱུར་ལ་རྨོངས་པ་ཡང་རྩ་བའི་ཚིག་དང་ཉམས་འདྲི་
བས་གོ་སླའོ། །འོན་ཀྱང་དཔང་ལོའི་འགྲེལ་པར་ཕྱིར་བཟློག་སྟེ་ཉལ་བ་ལས་སླར་ཡང་ཕྱིར་བཟློག་པ་
ཡིན་ཞེས་བཤད། ཡོངས་ཕྲོག་ནི་མ་གབ་ན། ཁྱབ་འཇུག་ལས་སྐྱེས་འདོད་ལྷའི་དགྲར་
གྱུར་པ། དབང་ཕྱུག་ལྟར་བསྟེན་སྟོན་པ་དྲུག་པོ་དེ། །བདུན་ལས་རྒྱལ་བའི་ཤཱཀྱ་ཐུབ་
པ་ཡི། །བཀའ་སྡུད་ཕྱག་ན་རྡོ་རྗེ་དེས་བཅོམ་མོ་ཞེས་པར་འགྱུར་ལ། མདོར་ན་ཉི་མས་
290



པདྨ་འབྱེད་ཟེར་རྒྱུ་ལ་པདྨའི་དགྲ་ཟླ་བ་དེའི་གཉེན་ཀུ་མུད། དེའི་དག་ཉི་མས་པད་མ་
འབྱེད་པར་བྱེད་ཅེས་ཐག་རིང་པོ་ནས་བསྐོར་བ་ལྟ་བུའོ། །གཅིག་སྒྲིབ་ལ་ལྔ་བ་ཆེན་པོས་
རྟེན་གསལ་བར་བྱས་ཏེ་བརྟེན་པ་སྦས་པར་གསུངས་ཤིང་། ། སངྒྷ་ཤྲཱི་དང་བོད་མཁས་
པའི་འགྲེལ་བར་དེ་ལས་གོ་བཟློག་སྟེ་བཤད་འདུག་པས་དཔྱད། གཉིས་ཀ་སྒྲིབ་པའི་
ཚིག་སླ། ཡོངས་འདྲེས་ཀྱི། མིག་གི་ཁང་པར་མདའ་ཡི་མེ་འབར་ཚེ། །ཉིས་སྐྱེས་ལ་ལ་
ཟླ་བ་མཐོང་བ་བཞིན། ། གཟུགས་མེད་རྣམས་ནི་དགའ་ཞིང་སྡུག་བསྔལ་བྱེད། །ཁམས་
གསུམ་དབང་སྡུད་བརྩེ་ཞིང་དགའ་བ་བསྒོམ། །ཞེས་པའི་དོན་ནི་མ་གབ་ན། དབང་ཕྱུག་གི་
མིག་གཉིས་ནས་མདའ་ལྔ་བ་ཅན་སྲེག་པའི་ཆེད་དུ་མེ་འབར་བའི་ཚེ། ཉིས་སྐྱེས་བྲམ་ཟེ་ཁྱབ་འཇུག་
ཟླ་བ་མཐོང་བ་བཞིན་དུ་བསིལ་བར་གྱུར་ལ། གཟུགས་མེད་འདྲེ་འགལ་ཞིག་དགའ་ཞིང་འདོད་ལྷ་
ཚིག་པས་སྡུག་བསྔལ་བར་བྱེད་ཅིང་ཁམས་གསུམ་དབང་སྡུད་མེས་ཚིག་པའི་འདོད་ལྷ་ལ་བརྩེ་ཞིང་མ་
ཚིག་པའི་བྲམ་ཟེ་ལ་དགའ་བ་བསྒོམ་ཞེས་པ་ཡིན་ནམ། །གབ་བྱ་ནི་མཛེས་མའི་མིག་གཉིས་འདོད་ལྷའི་
མདའ་ལྔས་དམར་པོར་གྱུར་པ་ལ། ཉིས་སྐྱེས་ཏེ་དགེ་སློང་ལ་ལ་ཆགས་པ་སྐྱེས་པ་ལ་གཟུགས་མེད་
ནག་ཕྱོགས་ལ་དགའ་བའི་འདྲེ་རྣམས་དགའ་ཞིང་། རབ་བྱུང་ལ་ལ་ཆགས་པ་མ་སྐྱེས་པ་ལ་འདོད་ལྷ་
སྡུག་པར་བྱེད་པས། ལྷ་མོ་རིག་བྱེད་མས་ཆགས་ཅན་རབ་བྱུང་སྔ་མ་ལ་སྙིང་བརྩེ་ཞིང་ཕྱི་མ་ལ་དགའ་
བ་བསྒོམ་ཟེར་རྒྱུ་ཡིན་ནམ། འདི་ཁོ་བོའི་རྨོངས་ཞེན་གྱི་ཨུ་ཚུགས་ཡིན་པས་མཁས་པས་ལེགས་པར་
བརྟགས་ནས་མིན་ཚེ་གཞན་དུ་བྱོས་ཤིག གཞན་ཡང་སྙན་ངག་གི་སྐྱོན་བཅུ་དང་དེའི་དམིགས་
བསལ་སྐྱོན་མེད་པའི་ཚུལ་སོགས་བསླབ་པར་བྱ་བ་མང་ཡང་ཀུན་གཟིགས་ལྔ་བ་ཆེན་པོའི་སྙན་ཊིཀ་
སོགས་ལས་ཤེས་པར་བྱའོ། །སྤྱིར་སྙན་ངག་གི་བསྟན་བཅོས་འདི་ཕྱི་ནང་ཐུན་མོང་བའི་རིག་
གནས་སུ་བཤད་པ་ཡོད་མོད། འོན་ཀྱང་རྒྱ་བོད་ཀྱི་གཞུང་ཆེན་མོ་རྣམས་ཕལ་ཆེར་སྙན་
ངག་གིས་བརྒྱན་པ་ཤ་སྟག་ཏུ་སྣང་བས་བློ་གྲོས་དང་ལྡན་པ་རྣམས་འབད་པས་སྦྱང་བར་
འོས་པ་ཞིག་ཡིན་ཡང་། འགའ་ཞིག་གིས་རྩ་བའི་ཚིག་ རྩོག་པ་ཡིན་པས་བསླབ་པ་ལ་
གཅེས་པར་འཛིན་པ་རྣམས་བསླབ་མི་རུང་ཟེར་བ་དང་། །ལ་ལས་དགེ་ལུགས་པ་རྣམས་
བསླབ་མི་རུང་ཟེར་བ་དག་མ་གོ་བ་ཡིན་ཏེ། དཔེར་ན། རྩ་བར། མཛེས་མ་ཁྱོད་ཀྱི་
ལག་མཐིལ་ནི། །ཆུ་སྐྱེས་བཞིན་དུ་ཀུན་ཏུ་དམར། །ཞེས་པ་དེ། འཇམ་དབྱངས་ཁྱོད་
ཀྱི་བཞིན་རས་ནི། །གསེར་བཟང་བཞིན་དུ་ཀུན་ཏུ་སེར། །ཞེས་བསྒྱུར་ཏེ་བརྩམ་ན་ཕན་
ཡོན་ལས་ཉེས་དམིགས་མི་སྐྱེད་པ་མཁས་པའི་ཐུགས་ལ་གསལ་བ་ལྟར་དང་། ཁྱད་པར་
291



དུ་རྗེ་ཙོང་ཁ་བ་ཆེན་པོས། དེ་དག་མཁས་པའི་དགའ་སྟོན་མཆོག། སྙན་ངག་དག་གི་
ཕན་ཡོན་ཡིན། །དེ་ཕྱིར་སྙན་ངག་སྤྲང་རྩིའི་རོས། །བློ་གསལ་བུང་བས་དགའ་སྟོན་བྱ། །
ཞེས་གྲགས་པ་བྱང་ཆུབ་དཔལ་བཟང་གི་རྟོགས་བརྗོད་སྙན་ངག་བྱིན་རླབས་ཀྱི་ཆུན་པོ་
ལས་གསུངས་འདུག་པས་སྙན་ངག་དགེ་ལུགས་པའི་སྤང་བྱ་མིན་པར་ངེད་ཀྱིས་ཁག་ཁུར་
ཐུབ་བོ། །འོན་ཀྱང་རྗེ་རིན་པོ་ཆེའི་གསུང་དུ་སྙན་ངག་ཕོན་ཆེ་བར་ཡོད་ཀྱང་འཁྲིག་པའི་
གཏམ་དང་སྦྱར་བ་ཆེར་མེད་པ་འདྲ། མདོར་ན་སྙན་ངག་གི་ཕན་ཡོན་ནི། དཔེར་ན་
ཁྲུས་མཁན་སྤྱི་རྒྱལ་པོའི་ན་བཟའ་མ་རུང་བར་བྱས་ཏེ་ཐབས་གཞན་གྱིས་ཞུ་ཐབས་མ་རྙེད་
པ་ན། ལུགས་མཐུན་ཁྱབ་འཇུག་ལ་དགྱེས་ལྷོ་ཕྱོགས་རྒྱ་མཚོའི་བུ་མོ་གནག་ཁྲུས་འགྲམ་
དཀྲིགས་ཤིང༌། གངྒཱའི་དོ་ཟླ་གོད་ཝ་རིའི་ཀླུང་ཞེས་རྣམ་པར་གྲགས་པར་གྱུར་པ་གང་།
དེ་ལ་ད་ལྟ་སྤྲིན་དུས་བྱོལ་དུ་ཟིན་ཀྱང་ཁྱོད་ཀྱི་གླང་ཆེན་དབང་མྱོས་པའི། ། མཆེ་བའི་
གཏུན་ཤིང་གིས་དཀྲུགས་བསླང་བའི་རྡུལ་རྣམས་ཀྱིས་ཆབ་དྭངས་པ་ཡོངས་མ་མཆིས། །
ཞེས་པའི་སྙན་ངག་གི་སྒོ་ནས་ཞུ་གསོལ་བྱས་པར་རྒྱལ་པོ་ཤིན་ཏུ་ཐུགས་མཉེས་ཤིང་བཀའ་
བཀྱོན་མེད་པར་གྱུར་པ་ཡིན་ཞེས་སློབ་དཔོན་ཟླ་བ་གྲགས་པས་བཞི་བརྒྱ་པའི་འགྲེལ་བར་
གསུངས་པ་ལྟར་དང་། གཞན་ཡང་། རྗེ་ཙོང་ཁ་བ་ཆེན་པོས་ཀྱང་། རིགས་ལམ་ཕྲ་
མོ་འབྱེད་པའི་རྣམ་དཔྱོད་དང་། ། གཞུང་ལུགས་གདམས་ པར་ ཤར་པའི་ཉམས་ལེན་
དང༌། ། ཚིག་སྦྱོར་ཚུལ་ལ་མཁས་པའི་ངག་གི་དཔལ། ། ས་སྟེང་འདི་ན་རིན་ཆེན་རྣམ་
གསུམ་སྣང་། །ཞེས་གང་ཟག་ཤེས་རབ་ཅན་དེ་དཀོན། གལ་ཏེ་ཡོད་ཀྱང་གཞུང་ལུགས་
གདམས་པར་ཤར་བ་དཀོན། དེ་གཉེས་ཀ་ཚོགས་ཀྱང་སྙན་ངག་ཤེས་པ་གསུམ་འཛོམ་
པ་ས་སྟེང་ན་རིན་པོ་ཆེ་དང་འདྲ་བར་དཀོན་ཅེས་བསྔགས་པ་མཛད་པ་ལྟར། ཤེས་རབ་
དང་ལྡན་པ་རྣམས་སྙན་ངག་བྱ་བ་འདི་ལ་ཅིས་ཀྱང་བརྩོན་རིགས་སོ། ། འདིར་སྨྲས་པ།
དོན་ཟབ་རྒྱས་པའི་ཟད་མཐའ་མི་མངོན་ཞིང་། ། དྲན་དབང་ངང་མོའི་ཁྱུ་ཚོགས་མགྲིན་
རྔ་བརྡུང༌། །པཎ་གྲུབ་གདེངས་ཅན་བྱེ་བ་རོལ་བའི་གནས། ། ཎྜིའི་གཞུང་བཟང་གསེར་
རིའི་འདབས་སུ་འཁྱིལ། ། དེ་ཡི་ཟབ་དགོངས་ པ་ཀུ་ལ་ཡི་ཁ། ། མཁས་ པ་ ཕལ་བའི་་་
གདུགས་ཀྱིས་འབྱེད་དཀའ་བ། །རྣམ་དཔྱོད་ཟུར་མིག་མ་ཡི་འགྲམ་ཆང་གིས། །ཚེགས་
མེད་ཕྱེ་བའི་ལོ་པཎ་དཀའ་དྲིན་ཆེ། །དེ་དོན་སྨྲ་བའི་རི་མོ་གསུམ་པའི་སྒྲ། །ཕྱོགས་བྲལ་
292



འཛམ་གླིང་མཛེས་མའི་རྣ་ཁུང་དུ། ། རིས་མེད་སྒྲོག་པའི་དབྱངས་ཅན་དགྱེས་གླུ་་་་་་
འདིས། ། ཀུན་གཟིགས་ལྔ་བའི་བཀའ་དྲིན་ད་གཟོད་དྲན། ། སྙན་ངག་རིན་ཆེན་དུམ་
བུའི་ཆ་མིན་པའི། ། ཚིགས་སུ་བཅད་པའི་མཆིང་བུའི་རྡོག་པོ་འགའ། ། གྲོང་ཚིག་ཕལ་
བའི་སྲང་བུར་རབ་བརྒྱུས་ཏེ། །དྲན་དབང་འདུན་སར་ངོམ་པ་གཡར་ཚའི་གནས། །ཁ་
ཅིག་ཚིགས་བཅད་བསྒྲིག་ཤེས་ཙམ་གྱིས་རློམ། །ལ་ལས་སྙན་ངག་དོར་བྱར་བཟུང་པས་
ནོངས། ། ཕལ་ཆེར་རང་ལ་ཅི་ཡང་ཀཏོལ་མེད་པར། །མཁས་པའི་ངག་སྤྲོས་བརྐུས་པ་ཁོ་
ནར་ཟད། ། ཤེས་རབ་ལང་ཚོ་སྨིན་པའི་ལུས་ཕྲ་མ། །འཆད་རྩོད་རྩོམ་པའི་གོས་བཟང་
ཀླུབས་གྱུར་ཀྱང་། །སྙན་ངག་ཚིག་གི་རྣ་རྒྱན་མ་བཏགས་ན། །སྐྱོན་གཅིག་གིས་ནི་ཀུན་གྱི་
གླེང་བྱར་འགྱུར། །དེ་ཕྱིར་གཞུང་དོན་དུ་མས་རྒྱུད་གཏམས་ཀྱང་། །ཡིག་ནོར་གྲོང་ཚིག་
སྐྱོན་གྱིས་མ་གོས་པའི། །སུམ་རྟགས་སྙན་ངག་རིན་ཆེན་མི་ལྡན་གང་། །ལག་རྡུམ་ཞུགས་
པ་དེ་ལས་གཞན་དུ་ཅི། །སྒྲ་དོན་རྒྱུན་གྱིས་སྤུད་པའི་ཚིག་སྡེབ་འདི། །ཚང་ལྡན་མཁས་པ་
མགུ་བའི་སྐྱེས་ཀྱི་མཆོག། མིང་ཚིག་ལེགས་ཉེས་དབྱེ་བསྲེ་མི་འབྱེད་པའི། །མཁས་རློམ་
རྣ་བར་མི་སྙན་ཚེར་མའི་གྲོགས། །དེ་ཕྱིར་དཔེར་བརྗོད་ཕྲེང་བ་སྤེལ་བ་འདིས། །ལུང་གི་
བསྟན་པ་སྤྱི་དང་ཁྱད་པར་དུ། །སྙན་ངག་རིག་པའི་སྲོག་གི་རྒྱུན་ཐ་མ། །ཆད་མེད་མཐུད་
པའི་རྐྱེན་དུ་འགྱུར་བར་སྨོན། ། ཏིང་འཛིན་བརྟན་ཅིང་ སྙིང་རྗེ་རྟག་ ཏུ་ གཡོ། ། ཉེས་
ཚོགས་ སྐྱོད་ཅིང་ཡོན་ཏན་སྡུད་ལ་བརྩོན། ། རང་དོན་དོར་ནས་གཞན་དོན་ལ་འབད་
པའི། །བཤེས་གཉེན་དམ་པས་རྗེས་སུ་འཛིན་གྱུར་ཅིག། འདི་ལྟར་སྙན་ངག་མེ་ལོང་གི་ལེའུ་
གསུམ་གྱི་རྗེས་སུ་འབྲངས་ཏེ་དཔེར་བརྗོད་བགྱིས་པ་འདི། བདག་རང་བཞིན་གྱིས་ཚིགས་བཅད་
བསྒྲིག་འདོད་ཆེ་ཡང་སྙན་ངག་མི་ཤེས་པས་ཡི་མུག་སྟེ་སློབ་འདུན་གྱིས་སློབ་དཔོན་རྩད་གཅོད་པ་ན།
མདོ་སྨད་དུ་འབུམ་དགོན་ལུང་རྣམས་སུ་འཁྲིད་རྒྱུན་དང་ལྡན་པའི་མཁས་པ་མ་རྙེད་སྨད་ཕྱོགས་སུ་
ཡང་ཡོད་སྐད་མི་འདུག་པས་ཡིད་གཏིང་ནས་སྐྱོ་སྟེ། ཉན་ངག་གི་རྒྱུན་འདི་ཆད་ཀྱིས་དོགས་ཏེ་རང་
ལོ་ང་གཅིག་གི་ཐོག་ཚེགས་ལ་མ་ལྟོས་པར་བླ་བྲང་བཀྲ་ཤིས་འཁྱིལ་དུ་ཕྱིན་ནས། རྡོ་རམས་པ་ལྷ་ཞེའི་
མདུན་ནས་ཁམས་ སྡེ་དགེ་ནས་ བརྒྱུད་ པའི་ལུགས་སྲོལ་ལྟར་དབྱངས་ ཅན་དགྱེས་ གླུའི་ སྟེང་ནས།
ལེའུ་དང་པོའི་གྲོལ་བ་ནས་བཟུང་སྟེ་ལེའུ་གསུམ་པའི་གབ་ཚིག་གི་བར་རྩོམ་རྒྱུགས་ཀྱང་ཕུལ་བཞིན་
པའི་ངོས་ནས་རྫོགས་པར་བསླབས་ཟིན་ནས། སླར་ཡང་རང་ཡུལ་དུ་སླེབས་ནས་ཀྱང་། རྩ་འགྲེལ་
293



སྤྲུགས་ནས་ཡང་ཡང་བལྟས་ཤིང་། མཁས་པ་གཞན་གྱི་ལེགས་བཤད་དག་ལའང་འདྲིས་པར་བྱས་ཏེ་
རང་ལོ་དོན་གཅིག་པས་གླང་ལོ་སྟེ་མན་ཅུ་རྒྱལ་པོ་སྲིད་གསལ་ཁྲིར་བཞུགས་དགུ་བའི་ལོར་རྫོགས་པར་
བསྐྲུན་པའི་སྙན་ངག་མེ་ལོང་གི་དཔེ་བརྗོད་བློ་གསལ་མགུལ་རྒྱན་མུ་ཐིག་ཕྲེང་མཛེས་ཞེས་བྱ་བ་འདི་ནི།
སྨོན་ལམ་རབ་འབྱམས་པའི་མིང་ཅན་ཨ་ལག་ཤ་ངག་དབང་བསྟན་དར་ཞེས་བྱ་བས་གསར་བུ་པ་ལ་
ཕན་པའི་ཕྱིར་དུ་བགྱིས་པ་འདིས་གནས་ལྔ་རིག་པའི་བསྟན་པ་ཕྱོགས་དུས་ཀུན་ཏུ་དར་བའི་ལེགས་
ཚོགས་སུ་གྱུར་ཅིག། མངྒ་ལཾ། །
294.



༄༅། །དཔེ་རྒྱན་གྱི་སྒོ་ནས་བླ་མ་ལ་བསྟོད་པ་
ཡོན་ཏན་རྒྱ་མཚོར་གཞོལ་བའི་དད་པའི་ཆུ་
བོ་ཞེས་བྱ་བ་བཞུགས་སོ། །
རྗེ་བཙུན་འཕགས་མ་སྒྲོལ་མ་དང་དབྱེར་མེད་པའི་སྐྱབས་གསུམ་ཀུན་འདུས་ཀྱི་ངོ་
བོ་བླ་མ་རིན་པོ་ཆེ་ལ་སྐྱབས་སུ་མཆིའོ་ཚེ་རབས་ཀུན་ཏུ་རྗེས་སུ་གཟུང་དུ་གསོལ། ཇི་
ལྟར་དཔྱད་ཀྱང་སྐྱོན་རྣམས་ཡེ་ནས་དག། ལེགས་པའི་ཡོན་ཏན་ཀུན་རྫོགས་བླ་མ་ཡི། །
བཀའ་དྲིན་འཁོར་མཐའ་བྲལ་བ་གསོབ་པའི་ཆེད། ། སྙན་ངག་ཕྲེང་བས་བསྟི་སྟང་འདི་
ལྟར་བྱ། ། ཆོས་ཀྱི་དཔེ། དྲན་པ་ཙམ་གྱིས་དངོས་གྲུབ་མཆོག་སྩོལ་བའི། །འ གྲན་གྱི་དོ་
མེད་ཀློང་རྡོལ་བླ་མ་ཁྱོད། །མདོ་རྒྱུད་ཀུན་ལ་ནང་བྱན་ཆུད་པའི་ཚུལ། ། རྒྱལ་བ་གཉིས་པ་
ཙོང་ཁ་བ་བཞིན་མཁས། ། དངོས་པོའི་དཔེ། གང་ཞིག་བསྟེན་ན་ཉེས་པའི་སྐྱོན་བྲལ་
ཞིང༌། ། དགེ་ཚོགས་རྣམ་པར་འཕེལ་བའི་རང་བཞིན་ཅན། ། འཇིག་རྟེན་འདི་ན་ལྷམ་
མེར་གསལ་བ་ཁྱོད། ། སྒྲོན་མེའི་ བསྐལ་ པར་ ཤཱཀྱའི་ རྒྱལ་པོ་བཞིན། ། བཟློག་པའི་དཔེ།
དམ་པ་ཁྱོད་ཀྱིས་འཇིག་རྟེན་ཆོས་བརྒྱད་པོ། །མགོ་བོ་རྡོག་པས་བརྫི་བ་ཇི་བཞིན་དུ། །
བྲག་དཀར་རྟ་སོར་རྗེ་བཙུན་ཐོས་པ་དགས། །ཆོས་བརྒྱད་མགོ་སྙོམས་མཛད་པའི་གྲགས་
པ་འབར། ། ཕན་ཚུན་དཔེ། ཤམྦྷ་ལ་རུ་ཆོས་སྲིད་ཁྱོད་སྐྱོང་བཞིན། ། མ་འོངས་ པ་ན་
མཁས་གྲུབ་ཆོས་རྗེ་སྟེ། །དེ་ཚེ་དེ་ཡིས་ཆོས་འཁོར་བསྐོར་བ་ཡང༌། ། ད་ལྟ་ཁྱོད་ཀྱིས་
བསྟན་པ་སྤེལ་དང་མཚུངས། །ངེས་པའི་དཔེ། རྟེན་འབྱུང་སྟོང་པའི་དོན་དུ་གཟིགས་པ་
སོགས། ། རྨད་བྱུང་མཁྱེན་པ་དེ་ཡི་ཟླར་འོས་པ། །རྒྱལ་བ་གཉིས་པ་ལས་གཞན་ཁམས་
གསུམ་ན། ། མིག་བརྒྱ་སྤྲུལ་ནས་བཙལ་ཀྱང་རྙེད་རེ་སྐན། །ངེས་མེད་ཀྱི་དཔེ། ཟབ་མོ་
རྟེན་འབྱུང་མཁྱེན་པ་དེ་ལྟ་མོད། །གལ་ཏེ་མཁྱེན་པའི་ཆ་ཤས་གཞན་དག་ལ། །འགྲན་
པར་བཟོད་པའི་མཁས་པ་གཞན་མཆིས་ན། །དེ་ཡང་དེ་ཡི་དཔེ་ལ་གཟུང་བར་རིགས། །
བསྡུས་པའི་དཔེ། མཁྱེན་པ་ཁོ་ནས་རྒྱལ་བ་གཉིས་པ་དང༌། །མཚུངས་ཞེས་ཤེས་ལྡན་སུ་
295



ཞིག་གཏམ་དུ་སྨྲ། །འོན་ཀྱང་བསྟན་པ་འཛིན་སྐྱོང་སྤེལ་བ་སོགས། །མཛད་པ་དུ་མས་དེ་
ཡི་དོ་ཟླར་བསྔགས། ། ཕུལ་བྱུང་གི་དཔེ། ལྕང་སྐྱ་རོལ་བའི་རྡོ་རྗེའི་ཞབས་སེན་མཆོག།
ཁྱོད་ནི་ཡིད་ཆེས་དད་པས་སྤྱི་བོར་མཆོད། །རྟག་ཏུ་ངུ་ཡིས་ཤེས་ནས་དད་པ་ཡིས། །ཆོས་
འཕགས་གཙུག་གིས་བཀུར་བ་ཁྱད་པར་ཙམ། ། རབ་བརྟགས་དཔེ། འགྲོ་བ་བགྲང་ཡས་
འདྲེན་པ་དེ་ལྟ་ན། ། འཁོར་བ་སྟོང་གིས་དོགས་པས་བདུད་སྡེ་ཁྱོད། ། སེམས་སྡུག་མ་
འཚལ་ད་དུང་སེམས་ཅན་གྲངས། ། ཁ་མ་བྲི་བར་སོ་ན་ཡོད་པའི་ཕྱིར། ། རྨད་དུ་བྱུང་པའི་
དཔེ། དགོས་འདོད་མ་ལུས་འབྱུང་བའི་དཔག་བསམ་ལྗོན། ། ཞལ་ནས་བདག་མེད་སེང་
གེའི་སྒྲ་སྒྲོག་ཅིང༌། །ཕྱག་གིས་དེ་ཉིད་ཡི་གེར་འདྲི་གྱུར་ན། །ད་གཟོད་བཤེས་གཉེན་གང་
གི་དཔལ་བཟང་འཛིན། ། རྨོངས་པའི་དཔེ། ཁྱོད་ཀྱིས་བསྟན་པ་ཇི་ལྟར་སྐྱོང་ཚུལ་གྱི། །
གཏམ་འདི་ ཐོས་ ཚེ་ མི་རྣམས་ ལ་ མོ་ ཆེ། ། མ་འོངས་བྱོན་འགྱུར་རྒྱལ་བ་བྱམས་པའི་་
དུས། །ད་ལྟ་དེ་རང་ཡིན་ཞེས་ནོར་བར་འགྱུར། །ཐེ་ཚོམ་གྱི་དཔེ། འདི་ནི་མར་པ་ལོ་ཙཱ་ཡིན་
ནམ་ཅི། ༑ ཡང་ན་ཀློང་རྡོལ་བླ་མ་ཉིད་དམ་ཅི། །བདག་གི་ཡིད་ནི་གང་དུའང་མ་ཟིན་
པར། །བར་མ་དོ་རུ་དཔྱང་ཐག་འཛིན་པར་འགྱུར། ། གཏན་འབེབས་ཀྱི་དཔེ། འདུལ་
འཛིན་ཕལ་ཆེར་སྐྱེངས་བྱེད་བཙུན་པ་འདི། །ཁྱིམ་སོ་བཟུང་བའི་ལོ་ཙཱ་ག་ལ་ཡིན། །ལམ་
གྱི་རིམ་པས་རྒྱུད་སྦྱངས་ཀུན་སྤངས་ཕྱིར། །བདག་གི་བཤེས་གཉེན་ཡིན་པར་གོར་མ་ཆག།
སྦྱར་བའི་དཔེ། གཞན་འཕྲུལ་དབང་བྱེད་བདག་པོའི་དགྲ་ཟླ་དང༌། །བྱང་ཆུབ་མཆོག་གི་
ཐུགས་ཀྱི་དཔལ་དང་ལྡན། །ལུས་ཅན་ཐར་པར་འཁྲིད་པའི་འཕྲིན་ལས་ཀྱིས། །འདྲེན་
པ་ཁྱོད་ནི་ཟས་བགཙང་སྲས་པོ་བཞིན། །མཉམ་ཉིད་ཀྱི་དཔེ། ལམ་རིམ་བློ་སྦྱོང་འཆད་པའི་
ལེགས་བཤད་འདི། ། ལྷ་ཡི་ཆུ་བོ་སྐལ་ལྡན་ཤིང་རྟ་བཞིན། །ཤིན་ཏུ་ཕན་པར་མཛད་པའི་
ནུས་ལྡན་ཏེ། ། མི་མཐུན་ དྲི་མ་ངན་ པ་འདག་པར་བྱེད། ། སྨད་པའི་དཔེ། བསྟན་པ་
འཛིན་རློམ་ཕལ་ཆེར་ཐོས་པ་ཉུང༌། །ལ་ལ་མཁས་ཀྱང་སྒོམ་སྒྲུབ་མེད་པས་ནོངས། །ཁྱོད་
ནི་དེ་དག་ལས་ཀྱང་མཚུངས་ པ་ ལས། ། ཐོས་བསམ་བསྒོམ་སྒྲུབ་ཚང་བས་ ཁྱད་ པར་་་་
འཕགས། ། བསྔགས་པའི་དཔེ། ཕུལ་བྱུང་ཞབས་ཀྱིས་བསྟན་པའི་སྲོལ་བཟང་བཏོད། །
རྒྱལ་བ་གཉིས་པས་དེ་ཉིད་ཕྱོགས་བརྒྱར་སྤེལ། ། ཚུལ་དེ་ཇི་བཞིན་ཉམས་མེད་འཛིན་པ་
ཁྱོད། ། དེ་དག་དང་ནི་རྣམ་པ་ཀུན་ནས་མཚུངས། ། བརྗོད་འདོད་ཀྱི་དཔེ། བུ་ལ་བརྩེ་
296



བའི་མ་ཡི་སྙིང་རྗེ་དང་། ། ཟག་པ་མེད་པའི་ཁྱོད་ཀྱི་ཐུགས་རྗེ་ནི། ། ཇི་ལྟར་གྱུར་ཀྱང་
དམིགས་རྣམ་མཚུངས་སོ་ཞེས། ། བརྗོད་འདོད་རྟོག་པ་བདག་གི་ཡིད་ལ་ཤར། །འགལ་
བའི་དཔེ། གནས་ལྔ་རིག་པའི་བུ་སྟོན་ཐམས་ཅད་མཁྱེན། །མདོ་རྒྱུད་ཀུན་མཁྱེན་འཇམ་
མགོན་བླ་མ་དང༌། །གྲུབ་པའི་དབང་ཕྱུག་ངག་དབང་བློ་བཟང་གསུམ། །ཁྱད་པར་མེད་
ཀྱང་རྣམ་པར་འགལ་བ་ཉིད། །དགག་པའི་དཔེ། བུ་ལ་གཅེས་པའི་ཨ་མའི་སྙིང་རྗེ་ནི། །
ཟག་དང་བཅས་ཤིང་དམིགས་པ་ཉི་ཚེ་བས། །དགྲ་གཉེན་ཀུན་ལ་སྙོམས་པར་འཇུལ།་པ་
ཡི། ། ཁྱོད་ཀྱི་ཐུགས་རྗེར་འགྲན་པའི་གནས་སྐབས་ཅི། །ངོ་བསྟོད་དཔེ། རྗེ་བཙུན་བརྟན་
པའི་འཁོར་ལོ་སངས་རྒྱས་དངོས། ། ཁྱོད་ནི་འཇམ་པའི་དབྱངས་ཀྱི་སྤྲུལ་བ་ཙམ། ། འོན་
ཀྱང་མཆོག་གི་དངོས་གྲུབ་སྩོལ་བ་ལ། ༑དེ་གཉིས་ཁྱད་ཆོས་མཚུངས་པའི་ཚུལ་ལ་ལྟོས། །
དེ་ཉིད་བརྗོད་པའི་དཔེ། རྟེན་འབྱུང་སྟོང་པའི་དོན་དུ་འཆད་ཤེས་འདི། ། ཟླ་གྲགས་མ་
ཡིན་ཀློང་རྡོལ་བླ་མ་སྟེ། ། སྒྲུབ་ལ་གཅིག་ཏུ་གཞོལ་འདི་སྔོན་དུས་ཀྱི། །དྲང་སྲོང་མ་ཡིན་
བདག་གི་བླ་མའོ། ཐུན་མོང་མ་ཡིན་པའི་དཔེ། ཐོས་དང་བསམ་དོན་བསྒོམ་པའི་ཐབས་
སུ་ གྱུར། ། དེ་ཡི་ ལག་རྗེས་འཆད་རྩོད་རྩོམ་གསུམ་གྱིས། །བསྟན་ འགྲོར་སྨན་ འདི་་་་་
མཚུངས་ཟླ་མ་མཆིས་པས། །རང་ཉིད་རང་གི་དཔེ་ལ་འོས་འདི་སུ། །འབྱུང་མིན་དཔེ། དམ་
པ་ཁྱོད་ནི་དུས་ཀྱི་ཐ་མ་འདིར། ། བླང་དོར་སྟོན་པས་བདག་སོགས་སྐྱོབ་པ་འདི། ། མ་
འོང་ས་བྱོན་འགྱུར་རྒྱུལ་བ་ཐམས་ཅད་ཀྱི། ། གསང་གསུམ་ཡོན་ཏན་གཅིག་ ཏུ་ གྱུར་པ་
བཞིན། །སྲིད་མིན་དཔེ། ཉི་མ་སེལ་བར་མི་འགྱུར་མུན་པ་དང་། ། དོན་ཡོད་ཞགས་
པས་མ་བཟུང་སེམས་ཅན་བཞིན། ། ཁྱོད་ཀྱི་ཐུགས་རྗེས་རྗེས་སུ་མ་འཛིན་པར། ། ལྷག་
མར་ལུས་པའི་ལུས་ཅན་གཞན་ཡོད་དམ། ། མང་བའི་དཔེ། ནམ་མཁའ་གང་བའི་རྒྱུ་སྐར་
ཕྲེང་བ་དང་། །གསེར་རིའི་དཀྱིལ་དུ་མཐོ་བའི་ལྷུན་པོ་དང་། །ཐུབ་པའི་འདུས་པ་གསུམ་
གྱི་འཁོར་ཚོགས་བཞིན། །ཁྱོད་ནི་བགྲང་ཡས་གདུལ་བྱའི་དབུས་སུ་བརྗིད། ༑རྣམ་འགྱུར་
གྱི་དཔེ། རིང་ནས་སྦྱངས་པའི་ཡོན་ཏན་མ་ལུས་པ། ། སྐུ་ཚེ་འདི་ལ་ཇི་བཞིན་འཕོ་བ་
འདི། །འབྲས་བུ་རྒྱུ་ཡི་རང་བཞིན་མི་གསལ་བ། །རྣམ་འགྱུར་ཙམ་དུ་སྨྲ་བའི་གྲུབ་མཐའ་
བཞིན། །ཕྲེང་བའི་དཔེ། རཱ་མ་ཎ་ཡིས་སྒྲོ་ལྡན་བརྒྱབ་ན་ཕོག། ཐོག་ཚད་ཤི་ཡང་མཐོ་རིར་
སྐྱེ་བ་བཞིན། ། ཁྱོད་ཀྱིས་གང་བསྐྱབས་ངེས་པར་རྗེས་སུ་བཟུང་། ། རྗེས་འཛིན་དེ་དག་
བ་
;
237



རྣམས་ཀྱང་ཐར་བར་འགྲོ། ། ངག་དོན་གྱི་དཔེ་བཞིན་སྒྲ་གཅིག་པ། ཁྱོད་ནི་གཞན་དོན་
འབའ་ཞིག་ལེགས་དགོངས་ཤིང༌། ། དུས་ཀྱི་མཐའ་འདིར་ཀུན་ལ་ཕན་པ་ནི། ། དམན་
སར་ སྐྱེས་ པའི་ ཙན་དན་ མཆོག་གི་དྲི། ། མཐུན་པའི་རླུང་གིས་བདས་བཞིན་ཀུན་ལ་་་
སྨན། ། བཞིན་སྒྲ་དུ་མ་ཅན། ལྷོ་རིའི་ཙན་དན་ཇི་བཞིན་བླ་མའི་སྐུ། ། དེ་ཡི་དྲི་བཟང་
བཞིན་དུ་ཁྱོད་ཀྱི་གསུང་། །མཁས་པ་དག་གིས་དོན་དུ་གཉེར་པ་བཞིན། ། བདག་གིས་
ཡང་དང་ཡང་དུ་མཉན་པར་བྱ། །ཟླ་ བོའི་དངོས་དཔེ། མན་ངག་ སྟོན་མཁས་ བཤེས་་
གཉེན་མཐའ་ཀླས་མོད། །དབང་པོའི་རིམ་པ་མཁྱེན་མཁས་ཁྱོད་དུ་བས། ། ནད་རིགས་
འཇོམས་པའི་སྨན་པ་བགྲང་ཡས་ཀྱང༌། །འཚོ་བྱེད་གཞོན་ནུ་གཉིས་པ་སུ་ཞིག་མཆིས། །
མཚུངས་སྦྱོར་གྱི་དཔེ།འཁོར་ལོ་སྡོམ་པས་གསང་སྔགས་ཟབ་ཆོས་བསྟན། །ང་ཡི་བླ་མས་ཐུན་
མོང་ལམ་རིམ་འཆད། །དེ་ཡིས་རིན་ཆེན་ལྟ་བུའི་གདུལ་བྱ་འདུལ། །བླ་མས་དབང་པོ་ཐ་
མ་སྨིན་པར་མཛད། ། རྒྱུ་ཡི་དཔེ། སྐྱོན་ཟད་ཡོན་ཏན་རྫོགས་པས་སངས་རྒྱས་དང་། །
སྤོབས་པ་བཞི་དང་ལྡན་པས་དམ་པའི་ཆོས། །བསྟེན་པར་འོས་པས་འཕགས་པའི་ཚོགས་
ཀྱི་མཆོག། དཀོན་མཆོག་གསུམ་འདྲ་ཁྱོད་ལ་བདག་ཕྱག་འཚལ། །ངག་སྒྲིབ་སྦྱང་ཞིང་
བྱིན་རླབས་ཞུགས་པའི་ཆེད། །བླ་མའི་ཡོན་ཏན་ཆ་ཙམ་བསྟོད་པའི་དགེས། །འགྲོ་བ་
ཀུན་ཀྱང་་དེ་ལྟའི་བཤེས་གཉེན་གྱིས། །འབྲལ་མེད་རྗེས་སུ་འཛིན་པའི་རྒྱུ་རུ་བསྔོ། །ཞེས་
ཆོས་ཀུན་སྒྱུ་མ་ལྟ་བུར་གཟིགས་ཤིང་བདག་པས་གཞན་གཅེས་པར་འཛིན་པའི་སེམས་
དཔའ་ཆེན་པོ། ཀློང་རྡོལ་བླ་མ་ངག་དབང་བློ་བཟང་ཞེས་ཡོངས་སུ་གྲགས་པའི་ཀུན་
སྤངས་ཆེན་པོ་ལ། སྙན་ངག་དཔེ་རྒྱན་སོ་གཉིས་ཀྱི་སྒོ་ནས་བསྟོད་པ་ཡོན་ཏན་རྒྱ་མཚོར་
གཞོལ་བའི་དད་པའི་ཆུ་བོ་ཞེས་བྱ་བ་འདི་ནི། སོག་ཡུལ་གྱི་སྙན་ངག་མཁན་སྨོན་རམས་
པ་ཨ་ལག་ཤ་ངག་དབང་བསྟན་དར་གྱིས་བྲིས་པའོ། །མངྒ་ལཾ། །
298



༄༅། །སྙན་ངག་མེ་ལོང་གི་ལེའུ་གཉིས་པའི་མཚུངས་པ་
གསལ་བྱེད་ཀྱི་སྒྲའི་སྒོ་ནས་རང་གི་བླ་མ་ལ་བསྟོད་
པ་བྱིན་རླབས་འབོད་པའི་དབྱངས་
སྙན་རོལ་མོ་ཞེས་བྱ་བ་
བཞུགས་སོ། །
ཨོཾ་སྭཱ་སྟི། ངག་ལ་དབང་བསྒྱུར་རྗེ་བཙུན་ཙོང་ཁ་བའི། །བསྟན་པའི་སྙིང་པོ་བློ་
གྲོས་བཟང་བོས་རྙེད། །དེ་ཉིད་འདོམས་པས་བསྟན་པ་གསལ་མཛད་མགོན། །རྗེ་བཙུན་
བླ་མས་རྟག་ཏུ་དགེ་ལེགས་སྩོལ། །མན་ངག་བདུད་རྩིས་ཡིད་དབང་ཚིམ་མཛད་པས། །
མི་བརྗེད་དྲན་པའི་བློ་བཟང་མཆོག་སྩོལ་བའི། །རྒྱལ་བ་ཀུན་ལས་ལྷག་པའི་བཀའ་དྲིན་
ཅན། །དཔལ་ལྡན་བླ་མའི་ཞབས་ལ་ཕྱག་འཚལ་ལོ། ། ལེགས་བཤད་ངག་གི་མཛོད་ལ་
དབང་བསྒྱུར་ཅིང་། །བློ་ཆེན་ཆོས་རྒྱལ་བཟང་བོའི་སྙན་ཤལ་ལ། །འཁྱུད་པར་འོས་པའི་
བསྟོད་བསྔགས་མེ་ཏོག་ཕྲེང་། །དད་པའི་སོར་མོས་བཏེགས་ཏེ་བསྐོན་པར་བགྱི། །སྔོན་
ཆད་ཕུལ་བྱུང་ཞིང་ལ་སྙན་ངག་གིས། །བསྟོད་བསྔགས་མ་བྱས་པ་ཡིས་བླུན་པར་གྱུར། །
ད་ནི་འཆད་རྩོད་རྩོམ་ལ་མཁས་འགྱུར་ཆེད། ། སྙན་ཚིག་ལམ་ནས་བསྟི་སྟང་འདི་ལྟར་
བྱ། །དེ་ཡང་བསྔགས་འོས་བསྔགས་བསྟོད་ལས། མི་ཡི་རྙེད་པ་རྙེད་དཀའ་དང་། །ལྕེ་
འདི་རྙེད་པར་གྱུར་ནས་ནི། །མགོན་པོའི་ཡོན་ཏན་སྒྲོག་བྱེད་པའི། །རང་ལ་ཕན་པ་སུ་མི་
བྱེད། །ཅེས་གསུངས་པ་ལྟར་རོ། །དབང་པོ་ཚང་བའི་ལུས་རྟེན་ཐོབ་ནས་བླ་མ་སོགས་ལ་
བསྔགས་པ་བརྗོད་པ་ནི་རང་ལ་ཕན་པ་བསྒྲུབ་པའི་ཐབས་མཆོག་ ཏུ་གསུངས་པ་དང་།
གཞུང་འདིར་ལྕེ་འདི་རྙེད་ཅེས་པའང་ལྕེའི་དབང་པོ་ཙམ་མ་ཡིན་པར། སྙན་ངག་སྨྲ་
བའི་ལྕེ་ལ་བྱེ་པ་ཡིན་པས། དེས་ན་བླ་མ་སོགས་ཕན་འདོགས་ཀྱི་ཞིང་ལ་ཕལ་བའི་སྐད་
ཀྱིས་བསྟོད་པ་ལས་སྙན་ངག་གིས་བསྟོད་པ་ཕན་ཡོན་ཆེ་བ་ཡིད་ལ་བརྣག་སྟེ། སྐབས་
འདིར་སློབ་དཔོན་དཎྜིའི་སྙན་ངག་མེ་ལོང་གི་ལེའུ་གཉིས་པའི་དཔེ་རྒྱུན་ལ་མཚུངས་པ་
_299



གསལ་བྱེད་ཀྱི་སྒྲ་གཞུང་གིས་དངོས་སུ་ཟིན་པ་དྲུག་ཅུ་རྩ་གསུམ་དང་། ངག་དབང་
གྲགས་པའི་འགྲེལ་བ་ནས་ཁ་བསྐངས་པ་བཅུ་གཅིག་ལས་བརྩམས་ཏེ། བཀའ་དྲིན་
མཚུངས་ཟླ་མ་མཆིས་པ་ཀློང་རྡོལ་བླ་མར་གྲགས་པ་རྗེ་གྲུབ་པའི་དབང་ཕྱུག་ངག་དབང་བློ་
བཟང་དཔལ་བཟང་པོའི་གསར་བ་གསུམ་གྱི་ཡོན་ཏན་རྒྱ་མཚོ་ལྟ་བུ་ལས་སྐྲ་རྩེས་བཟུང་
བའི་ཆུ་ཐིགས་མཚོན་ཏེ་བསྟོད་པར་བྱ་བ་ལ། ཐོག་མར་སྡེ་ཚན་དང་པོ་བཞིན་གྱི་སྒྲ་ནི།
མགོན་ཁྱོད་རྟོགས་པ་བརྙེས་པའི་རྟེན་འབྲེལ་དུ། ། ཐོག་མར་ལམ་གྱི་རྩ་བ་ དགེ་བའི་་
བཤེས། །བསམ་དང་སྦྱོར་བས་ཚུལ་བཞིན་བསྟེན་པ་ནི། ། རྟག་ཏུ་ངུ་ཡིས་ཆོས་འཕགས་
བསྟེན་པ་བཞིན །ལྟར་ནི། མཚན་ལྡན་བཤེས་གཉེན་དུ་མའི་ཐུགས་ཀྱི་བཅུད། །བུམ་
པ་གང་བྱོའི་ཚུལ་དུ་ལུས་མེད་གསོལ། །མང་ཐོས་ཡོན་ཏན་ཁུར་དུ་མནབས་པའི་ཚུལ། །
ཐོགས་མེད་སྐུ་མཆེད་ཕྱོགས་གླང་ཡབ་སྲས་ལྟར། །ལྟ་བུ་ནི། ཐོས་པའི་དོན་ལ་བསམ་
གཞིག་བཏང་བ་ན། ། མ་རྟོགས་ལོག་རྟོག་ཐེ་ཚོམ་ཀུན་བསལ་ནས། ། གནས་ལུགས་་་
མཐར་ཐུག་ཚད་མས་རྙེད་ པ་ནི། །སློབ་དཔོན་ཟླ་བ་གྲགས་པ་ལྟ་བུའོ། །ཇི་ལྟ་ བ་ནི།
བསྒྲུབ་པ་སྙུགས་སུ་བསྲིངས་ནས་བསྒོམས་པ་ཡིས། །གྲུབ་པའི་ གོ་འཕང་མཐོན་པོར་
གཤེགས་ པ་ཡང་། ། སྙིང་སྟོབས་ཕུལ་བྱུང་མི་ལ་བཞད་པའི་རྗེ། ། ཇི་ལྟ་བ་ཡི་རྣམ་པ་
འཛིན་དེ་རྨད། །མཐུན་པ་ནི། དེ་ལྟར་ཐོས་བསམ་བསྒོམ་པ་མཐར་ཕྱིན་པས། །མདོ་
རྒྱུད་ཀུན་ལ་ནང་བྱན་ཆུད་པ་དང་། །རྟེན་འབྱུང་སྟོང་བའི་དོན་ལ་མཁས་པའི་ཚུལ། །ཀླུ་
སྒྲུབ་ ཞབས་ཀྱི་དགོངས་པ་དེ་དང་མཐུན། ། མཚུངས་པ་ནི། །མི་ཤེས་མ་གུས་ལྟུང་བ་
འབྱུང་བའི་སྒོ། །དྲན་དང་ཤེས་བཞིན་བག་ཡོད་ཀྱིས་བཀག་སྟེ། །ཞི་ཞིང་དེས་ལ་བཙུན་
པའི་སྤྱོད་པ་མཆོག། ཀ་ཏྱཱ་ནའི་སྤྱོད་ལམ་མཛེས་དང་མཚུངས། །ཡང་དག་མཚུངས་པ་
ནི། འགྲོ་ཀུན་སྡུག་བསྔལ་མི་འདོད་བདེ་འདོད་ཚུལ། ། རང་ལ་བཀབ་ནས་ བདག་
གཞན་མཉམ་བརྗེའི་སེམས། ། ཐུགས་དམ་མཐིལ་དུ་འཆང་འདི་འགྲོ་བ་རྣམས། ། རང་
ཉིད་གཅེས་པར་འཛིན་དང་ཡང་དག་མཚུངས། །མཉམ་པ་ནི། གསུང་རབ་དགོངས་
དོན་ཟབ་གསང་ཉིང་ཁུ་མཆོག། སྡེབ་ལེགས་ཚིག་གིས་ལྷུག་པར་འདོམས་པ་འདི། །
འཇམ་མགོན་བླ་མས་མཁས་མང་ཚོགས་དབུས་སུ། །དམ་ཆོས་འཆད་པའི་ཚུལ་དང་ཀུན་
ནས་ མཉམ། ། ཡང་ དག་ གསལ་ ནི། ལོག་ པར་ སྨྲ་བའི་གྲུབ་ མཐའ་འཆའ་བ་ དག།
300



དམའ་འབེབས་སུན་འབྱིན་བྲལ་བའི་རིགས་པ་ཡིས། །ཚར་གཅོད་རྗེས་འཛིན་ཕན་ཡོན་
འདི་མཐོང་བས། ། ཆོས་གྲགས་རིགས་པ་ད་གཟོད་ཡང་དག་གསལ། །ངེས་པར་གསལ་
ནི། སྨྲ་ལ་ཆགས་ཐོགས་མི་མངའི་གདེང་ཐོབ་པས། །ཚིག་སྦྱོར་སྡེབ་ལེགས་རྒྱུན་གྱིས་
རྣམ་བཀྲ་ཞིང་། །མཉན་པར་འོས་པའི་གསུང་རྩོམ་ལེགས་པ་འདི། །ལྷ་ཡི་བླ་མའི་ངག་ཏུ་
ངེས་པར་གསལ། །རབ་གསལ་ནི། འགྲོ་བའི་སྡུག་བསྔལ་སེལ་བའི་ཐབས་ཀུན་་་་་
མཁྱེན། །ཐབས་དེ་གཞན་ལ་འདོམས་པའི་ཐུགས་རྗེ་མངའ། །དེ་ཕྱིར་རྣམ་འདྲེན་ཁྱོད་
དང་རྒྱལ་བ་གཉིས། ། གཏན་གྱི་སྐྱབས་སུ་འོས་པར་རབ་ཏུ་གསལ། །གཟུགས་ཀྱི་ཟླ་ནི།
ཇི་སྙེད་དྲངས་པའི་མཚོ་ནང་ཟླ་བའི་བརྙན། །མི་རྟོག་བཞིན་དུ་དུས་གཅིག་འཆར་བ་
དེ། །མགོན་ཁྱོད་འགྲོ་བའི་མོས་ངོར་སྣ་ཚོགས་སྐུ། །ཅིག་ཅར་སྟོན་པའི་གཟུགས་ཀྱི་ཟླ་ལ་
འོས། །གཉེན་པོ་ནི། ཁྱོད་ལ་མཐོང་ཐོས་དྲན་རེག་འབྲེལ་ཚད་ཀུན། །མི་མཐུན་རྒུད་
ཚོགས་ཀུན་ལས་རྣམ་རྒྱལ་ཞིང་། །ཡིད་ལ་རེ་བ་སྐོང་བའི་དཔལ་ཐོབ་འདི། །རིན་ཆེན་
དབང་གི་རྒྱལ་པོའི་གཉེན་པོར་སོང་། །དགྲ་ཟླ་ནི། གང་ཞིག་ཁྱོད་ལ་སྐྱབས་སུ་འགྲོ་བ་
རྣམས། ། འཁོར་བའི་དབུལ་བ་མཐའ་དག་ ཕྱིར་བསལ་ནས། ། སྡེ་བཞིའི་དཔལ་དང་
འབྱོར་པས་ཕྱུག་པ་ལ། ། དཔག་བསམ་ཡོངས་འདུའི་དབང་པོ་དགྲ་ཟླ་བྱེད། ། སོ་སོར་
རྟོག་ནི། སྐུ་གསུང་ཐུགས་དང་ཡོན་ཏན་འཕྲིན་ལས་རྣམས། །དུས་གསུམ་རྒྱལ་བ་ཀུན་
དང་དབྱེར་མེད་ཀྱང༌། །མོས་པ་འདྲ་མིན་གདུལ་བྱ་རང་རང་གི། རྣམ་རྟོག་སྣང་ངོར་
སོ་སོར་རྟོག་པ་ཙམ། །འགྲན་པ་ནི། མཐོང་ན་མི་མཐུན་མེད་པའི་སྐུ་མཆོག་ཉིད། །
གྲངས་མེད་འཁོར་ཚོགས་དབུས་སུ་བརྗིད་ཆགས་འདི ། རྒྱུ་སྐར་ཕྲེང་བའི་ཚོགས་ཀྱིས་
ཡོངས་བསྐོར་བའི། །མཚར་སྡུག་དྲི་མེད་ཟླ་བའི་དཔལ་ལ་འགྲན། །འདྲ་བ་ནི། མ་
དག་ཞིང་དུ་གནས་ཚུལ་བསྟན་མོད་ཀྱང་། །འཇིག་རྟེན་ཆོས་ཀྱིས་རྣམ་པར་དག་པ་ནི། །
ཆུ་སྐྱེས་གཞོན་ནུ་འདམ་ལས་སྐྱེས་གྱུར་ཀྱང་། །ནམ་ཡང་འདམ་གྱིས་གོས་པ་མེད་དང་
འདྲ། །བལྟ་བ་ནི། མགོན་པོ་ཁྱོད་ཉིད་སྣང་བའི་རྒྱུ་མཚན་གྱིས། །རང་བཞིན་གྱིས་ནི་
ཡོད་པ་ཀུན་ཁེགས་ཤིང༌། ། སྟོང་བས་རྟེན་འབྱུང་ཇི་བཞིན་འཇོག་པ་འདི། །གདུང་ཁྱིམ་
ཕན་ཚུན་གཅིག་ལྟོས་ཚུལ་ལ་བལྟ། །བཅེས་པ་ནི། རྟེན་འབྱུང་སྟོང་བའི་དོན་དུ་་་
གཟིགས་པ་ཁྱོད། ། ཆོས་ཀུན་སྟོང་པརོ་ཡང་ཡང་གོམས་པའི་མཐུས། །རྟོག་མེད་ངོ་ན་
303



གཉིས་སྣང་ནུབ་ཚུལ་ནི། །འཕགས་པའི་མཉམ་བཞག་སྣང་ངོའི་ཚུལ་དང་བཅས། །བསླུ་
བ་ནི། ཆོས་ཀུན་གློ་བུར་བྱུང་བའི་རྒྱུ་མཚན་གྱིས། །གདོད་མ་ཉིད་ནས་ནམ་ཡང་མ་
སྐྱེས་ཤིང་། །མ་སྐྱེས་ཉིད་ཀྱིས་སྐྱེ་བར་འཆར་བ་འདིས། །མཁས་པ་ཕལ་གྱིས་མཁྱེན་པའི་
དཔལ་བཟང་བསླུ། ། རིགས་མཐུན་ནི། ཆེ་བ་བཞི་དང་ལྡན་པའི་ལམ་རིམ་ཟུང་། །
སྟོང་ཉིད་སྙིང་རྗེའི་སྙིང་པོ་ཅན་ནོ་ཞེས། །སྐལ་ལྡན་ཚོགས་ལ་སྒེར་དུ་སྩལ་པ་འདི། །
འཇམ་མགོན་བླ་མའི་གསུང་དང་རིགས་སུ་མཐུན། ། རྗེས་སུ་སྨྲ་བ་ནི། སྙིགས་དུས་སྐྱེ་
བོས་བརྡེག་ཅིང་འཚོག་ པའམ། ། སྣ་ཚོགས་མི་སྙན་བརྗོད་པས་མི་སུན་པར། ། འཁོར་
བར་རང་གི་གནས་བཞིན་བཞུགས་པ་ནི། །ཀུན་བཟོད་མ་ཡི་རྗེས་སུ་སྨྲ་རིགས་སོ། །
སྡེ་ཚན་གཉིས་པ་ལ་གཟུགས་བརྙན་ནི། མགོན་ཁྱོད་མཁས་མང་གསེར་རིའི་
འཁོར་དབུས་སུ། ། ཟབ་གསང་ལེགས་བཤད་མཛུབ་ཁྲིད་སྩལ་པ་ནི། །ཆོ་འཕྲུལ་དུས་
བསྟུན་རྒྱལ་བ་ཙོང་ཁ་བས། ། སྐྱེས་རབས་སོ་བཞི་འཆད་པའི་གཟུགས་བརྙན་ནོ། ། སོ་
སོར་སྡེབ་པ་ནི། སྔོན་དུས་འཇམ་མགོན་བླ་མས་ལམ་རིམ་གཉིས། །ཇི་ལྟར་གསུངས་པ་
ད་ལྟ་བླ་མ་ཁྱོད། །ཡང་སྐྱར་ལྡབ་པས་བ།ཅིག་མོད་མིང་འདོགས་ཙམ། །སྒྲ་རྟོག་ཡུལ་དུ་སོ་
སོར་སྡེབ་པ་ཉིད། །གཟུངས་མཚུངས་ནི། རྣམ་གསུམ་ཆོས་ཀྱི་གོས་བཟང་གིས་ཀླུབས་
ཤིང་། ། གསེར་མདོག་པཎ་ཞྭ་མཛེས་པའི་ཁྱད་ཆོས་འདིས། །དུས་མཐར་བསྟན་པའི་
ཡང་སྙིང་སྤེལ་མཁས་ཁྱོད། །འཇམ་མགོན་བླ་མའི་གཟུགས་མཚུངས་ཁོ་ནའོ། །གཟུགས་
མཉམ་ནི། དུས་གསུམ་རྒྱལ་བས་གྲངས་མེད་འགྲོ་བ་རྣམས། །ཐར་བའི་ལམ་དུ་ཇི་སྙེད་
དྲངས་པ་དང་། ། ཁྱོད་གསུང་བདུད་རྩི་མྱང་བའི་སྐལ་ལྡན་ཚོགས། ། མངོན་མཐོར་འགྲོ་
བའི་གྲངས་ཀྱི་གཟུགས་མཉམ་ཉིད། །ཡང་དག་གཞལ་བ་ནི། ཐོགས་དང་བཅས་པའི་
གཟུགས་ཅན་མཐའ་དག་གི། གོ་འབྱེད་ལྷ་ལམ་ཡངས་པའི་རྒྱ་ཁྱོན་ཚད། །དཔོག་པར་
དཀའ་ཡང་ཁྱོད་ཐུགས་མཁྱེན་ པའི་ ཕུལ། ། ཟབ་གསལ་ཡངས་པ་འདི་ཡིས་ཡང་དག་
འཇལ། །མཚན་ཉིད་མཐུན་པ་ནི། དུག་ཅན་བུ་ཡི་ལས་སྒྲིབ་བཀྲུ་ཆེད་དུ། །སྐལ་ལྡན་
ཤིང་རྟས་ཕབ་པའི་གངྒཱ་དང་། །ཐུབ་པའི་ཞལ་སྐྱིན་བླ་མའི་ལེགས་བཤད་འདི། །དྲི་མ་
འདག་བྱེད་ཉིད་དུ་མཚན་ཉིད་མཐུན། ། མཚན་ཉིད་འདྲ་བ་ནི། བསྐལ་བ་དུ་མར་
གཞན་དག་སླུ་བྱེད་པའི། །དོན་གྱིས་དབེན་པའི་བརྫུན་ཚིག་སྤངས་པའི་མཐུས། ། ཡིད་
302



ཚེས་ཚིག་ལ་ནམ་ཡང་བསླུ་མེད་པ། ། དྲང་སྲོང་བདེན་པར་སྨྲ་དང་མཚན་ཉིད་འདྲ། །
མཚན་ཉིད་མཚུངས་པ་ནི། སྣང་བ་འདི་ཀུན་བརྫུན་པའི་ཆོས་ཅན་དུ། །བརྡའ་དོན་
འཕྲོད་ངེས་ངོ་སྤྲོད་ལེགས་བཤད་རྣམས། ། མ་རིག་མཐར་འཛིན་ལྟ་བ་གཅོད་པ་ལ། །
མགྲིན་སྔོན་ཅན་གྱི་ཉག་ཕྲན་མཚན་ཉིད་མཚུངས། ། མཐུན་ཕྱོགས་ནི། ས་སྟེང་འགྲོ་
བའི་བླ་ན་འཕགས་པ་དང༌། །དུས་ལས་ཡོལ་མེད་འཇུག་པའི་འཕྲིན་ལས་ཀྱིས། །མ་རིག་
ཐིབ་པའི་འགྲོ་ལ་མིག་སྟོབ་འདི། །ནམ་མཁའི་ནོར་བུའི་འོད་དང་མཐུན་ཕྱོགས་ཉིད། །
དཔེར་བྱས་ནི། ཇི་ལྟར་བཤད་ཀྱང་ནོར་འཁྲུལ་མི་མངའ་ཞིང་། ། ཅི་ཙམ་གསུང་ཡང་
ལེགས་པར་རན་པ་དང༌། །གོང་འོག་འགལ་འདུ་ཟློས་བུ་མི་གསུང་བ། །འཇམ་མགོན་བླ་
མའི་ གསུང་གི་དཔེ་རུ་བྱས། ། དཔེ་ནི། རང་བཞིན་རྣམ་པར་དག་པའི་ཐུགས་ཀྱི་་
ངོར། །ཇི་ལྟ་ཇི་སྙེད་ཆོས་ཀུན་དོག་མེད་པར། །ཅིག་ཅར་ཆུད་པའི་ཁྱོད་ཐུགས་ཡངས་
པའི་དཔེ། །དྭངས་གསལ་རབ་ཏུ་ཡངས་པའི་ནམ་མཁའ་འོ། ། རྟོག་ནི། ལུས་ཅན་
མཐའ་དག་བརྩེ་བས་མ་བོར་བར། །དུས་རྣམ་ཀུན་ཏུ་དམ་པོར་འཁྱུད་པ་འདི། །ཕྱོགས་
བཅུ་རྒྱལ་བ་སྲས་དང་བཅས་པ་ཡི། ། བརྩེ་ཆེན་ཐུགས་རྗེའི་ ཕུལ་དང་མཉམ་ཞེས་རྟོག།
དམན་པ་ནི། རྣམ་དག་ཁུངས་བཙུན་ཞྭ་སེར་རིང་ལུགས་ལ། །མི་ཕྱེད་དད་པ་བརྟན་
པོ་བརྙེས་གྱུར་ཀྱང་། ། གཞན་རྒྱུད་སྲེག་པའི་ཚིག་མངའ་མི་འཕེན་པོས། ། རང་རེའི་་
བསྟན་འཛིན་ཕལ་ཆེར་ཁྱོད་པས་དམན། །ཅུང་ཟད་དམན་པ་ནི། འཇམ་མགོན་བླ་མ་
དངོས་སྟོབས་རིགས་པ་ཡིས། །ཚད་མའི་སྐྱེས་བུར་བསྒྲུབས་པའི་མགོན་ཁྱོད་ལས། །དགེ་
ལྡན་རིང་ལུགས་འཛིན་པའི་གྲྭར་བསྡད་བཞིན། །རིས་མེད་བསྟན་པ་འཛིན་རློམ་ཅུང་
ཟད་དམན། །རབ་ཏུ་སྨྲ་བ་ནི། རིགས་པར་སྨྲ་བ་རྣམས་ཀྱིས་རྟོགས་དཀའ་བའི། །
ཟབ་མོ་སྟོང་བ་བརྟེན་ནས་འབྱུང་བའི་ཚུལ། །ཕན་ཚུན་འགལ་མེད་གྲོགས་སུ་འཆར་བ་
འདིས། ། ཟླ་གྲགས་རྗེས་སུ་རབ་ཏུ་སྨྲ་བའི་གནས། ། སོ་སོར་ཟློག་ནི། དཀའ་བ་སྤྱད་
ནས་གྲུབ་ཐོབ་བརྙེས་པ་ནི། །འགྲན་པའི་ཟླ་དང་བྲལ་བའི་བཤེས་ཁྱོད་དང༌། ། འཇིག་
རྟེན་ མིག་ གྱུར་ མར་པ་ལོ་ཙཱ་ གཉིས། །འཁྲུངས་ཡུལ་ ཐ་དད་ ཙམ་ གྱིས་ སོ་ སོར་ ཟློག།
རིགས་མཐུན་མཉམ་བྱས་ནི། སེར་སྣའི་ཉེས་དམིགས་མངོན་སུམ་གཟིགས་པ་ཡིས། །
རང་ཤ་སྟེར་ལའང་གུས་པར་བྱེད་པ་ཁྱོད། །འཛིན་མེད་སྦྱིན་པའི་ཕྱོགས་ལ་གདུང་མེད་
303



འདི། ། དཔག་བསམ་ཤིང་དང་རིགས་མཐུན་མཉམ་ཞེས་འཁུམས། །ཆོས་མཐུན་པ་ནི།
གཏན་པ་མེད་པའི་མཆོད་སྦྱིན་བྱེད་པོ་དང་། །དབུལ་ཕོངས་འགྲོ་བའི་སྐྱབས་དང་དཔུང་
གཉེན་ཁྱོད། །ལག་པ་སྦྱིན་པའི་ཕྱོགས་ལ་ཡངས་པ་འདི། །དངོས་ཀུན་གཏོང་བར་ཕོད་
པའི་ཁྱད་ཆོས་མཐུན། ། ཆོས་ཐུན་མོང་ནི། ཐུགས་རྗེ་ཉེ་རིང་མེད་པར་འཇུག་ པ་
ཡིས། ། འགྲོ་བ་ཀུན་ལ་སྨན་པར་མཛད་པ་ན། ། ཇི་ སྙེད་པད་མའི་ཚལ་ལ་ ཕན་ སྟེར་་
བའི། །ཉི་འོད་ཕོག་པའི་ཆོས་དང་ཐུན་མོང་ཉིད། །གྲིབ་མ་འདྲ་བ་ནི། མ་འདྲིས་པ་ཡི་
མཛའ་བཤེས་དམ་པའི་ཕུལ། ། གཏན་གྱི་སྐྱབས་ཡུལ་ཁྱོད་ཀྱི་བྱིན་རླབས་དང་། །སེམས་
དཔའ་ཆེན་ པོས་སྤྲུལ་བའི་ཆར་སྤྲིན་ དག། ཚ་བས་གདུངས་ལ་ གྲིབ་མ་སྙོམས་པར་
བསིལ། །
སྡེ་ཚན་གསུམ་པ་ལ་འབྲུ་མང་པོའི་ཚིག་སྡུད་ནི། ཐུན་མཚམས་ གསར་བའི་
མདངས་ལྡན་བླ་གོས་ཅན། །ཀ་ལ་པིང་ཀའི་དབྱངས་ སྙན་མཉན་འོས་ གསུང་། ། ཕ་་
མཐའ་ཡོངས་བྲལ་ནམ་མཁའི་མཁྱེན་པ་ཅན། །ལུས་ངག་ཡིད་ཀྱི་དཔྱིད་གྱུར་འདི་ན་
བདོ། ། འགྲན་པ་ནི། བཤེས་གཉེན་བསྟེན་ནས་ལེགས་བཤད་བདུད་རྩིའི་རྒྱུན། །ཅི་
ཙམ་སྤྱད་ཀྱང་ཁྱོད་ཐུགས་མ་བཀང་བ། །འདི་ནི་བརྒྱ་ཕྲག་དུ་མའི་ཆུ་ཀླུང་དག། སྡུད་
བྱེད་ཆུ་གཏེར་ཕུང་པོའི་ཚུལ་ལ་འགྲན། ། རྒྱལ་བ་ནི། སྐུ་གསུང་ཐུགས་ཀྱི་མཛད་པ་
མཐའ་དག་ལ། །ཅི་ཙམ་བརྟག་ཀྱང་སྐྱོན་མཐོང་དཀའ་བས་ན། །དེང་དུས་བླ་གཟུགས་
ཚུལ་འཆོས་མཁན་པོ་ལས། ། ཅིའི་ཕྱིར་མི་རྒྱལ་ཡོན་ཏན་ཀུན་ལྡན་ཁྱོད། །སྡང་བ་ནི།
དེ་ལྟར་བསྟན་པ་འཛིན་རློམ་དེ་དག་གི། རྣམ་པར་ཐར་བའི་དཔལ་བཟང་ལ་ སྡང་
བའི། །དོན་ལྡན་སྙན་པའི་གྲགས་པས་ཁྱབ་པ་འདི; །བདག་ཡིད་གསོས་སུ་གྱུར་པ་འདི་
ཀོ་རྨད། །འཁུ་བ་ནི། ཐུགས་རྗེ་ནུས་པ་སྤྱན་རས་བ།ཟིགས་དབང་དང་། །ཕྱག་ན་རྡོ་
རྗེའི་དཔལ་བཟང་ལ་འཁུ་བའི། །བྱིན་རླབས་ནུས་མཐུ་བསམ་གྱིས་མི་ཁྱབ་པས། །སྲིད་
ཞིའི་འཇིགས་པ་ཀུན་ལས་སྐྱོབ་འདི་མཚར། །མི་མཐུན་སྒྲོགས་ནི། འཁྲུལ་བྲལ་མངོན་
ཤེས་མངའ་བའི་མགོན་ཁྱོད་དང་། ། སྟོན་པའི་འཁོར་གྱི་ཉན་ཐོས་ཆེན་པོ་དག། ལུང་
བསྟན་ཚུལ་ལ་སུ་མཁས་ཞེས་དྲི་ན། །འཇིག་རྟེན་པ་རྣམས་མི་མཐུན་སྣ་ཚོགས་སྒྲོགས། །
འཐབ་པ་ནི། , འགྲོ་བ་མ་ལུས་སྔོན་ལ་བསྒྲལ་ཟིན་ནས། །དེ་རྗེས་ཞི་བདེ་ཐོབ་ལ་དཔའ་
་བཤད
304



བའི་ཚུལ། །སྙིང་རྗེའི་ལྷ་མཆོག་སྤྱན་རས་གཟིགས་དབང་གི། སྙིང་སྟོབས་རྨད་དུ་བྱུང་
བའི་ཚུལ་ལ་འཐབ། །འཕྱུ་བ་ནི། བྱང་ཕྱོགས་ཤམྦྷ་ལ་རུ་ཆོས་དང་ནོར། །འདོད་དང་
ཐར་བའི་དགའ་སྟོན་སྤེལ་བ་ནི། །སྔོན་གྱི་བསྐལ་བ་རྫོགས་ལྡན་དུས་ཀྱི་ཚེ། ། སྡེ་བཞིའི་
དཔལ་ལ་སྤྱོད་པའི་ཚུལ་ལ་འཕྱ། །དམའ་འབེབས་ནི། གནས་དེར་རྗེ་ཡི་བསྟན་པ་སྤེལ་
བའི་ཚུལ། །སྔོན་དུས་མཁན་སློབ་ཆོས་གསུམ་གདན་འཛོམ་ནས། །གངས་ཅན་ལྗོངས་སུ་
བསྟན་པ་རིན་པོ་ཆེ། ། དར་བར་བྱེད་ཚུལ་དེ་ཡང་དམའ་འབེབས་ནུས། ། སྨོད་པ་ནི།
ཆོས་རྒྱལ་དྲག་པོ་འཁོར་ལོ་ཅན་གྱི་དུས། ། ཕ་རོལ་གནད་ལ་ བསྣུན་ པའི་དཔའ་རྩལ་་
གྱིས། ། ཕོ་རྩལ་སྣ་དགུར་སྦྱངས་ཕུལ་མཐར་ཕྱིན་པའི། །སྲིད་སྒྲུབ་འཕོང་སྐྱེན་ཚུལ་དེ་
སྨོད་པར་བྱེད། །ཅོ་འདྲི་བ་ནི། ས་ཡི་རྡུལ་ཕྲན་གྲངས་ལ་ཅོ་འདྲི་བའི། །གྲངས་མེད་ཀླུ་
ཀློའི་ ཚོགས་ རྣམས་ རྨེག་མེད་དུ། ། ཉོན་ མོངས་ དང་ བཅས་ རབ་ ཏུ་བཅོམ་པའི་ཚེ། །
བདག་ཀྱང་དེ་འདྲར་རྗེས་སུ་ཟུངས་ཤིག་ཀྱེ། །འགོག་པ་ནི། དེ་ལྟའི་ཁྱད་འཕགས་ཕུལ་
བྱུང་མཛད་པ་འདིས། ། བློ་རབ་གསལ་བའི་ཧ་ནུ་མནྡྲ་ཡིས། །ལརྨི་མགྲིན་བཅུའི་ཡན་
ལག་མཆོག་བཅད་པའི། །གྲགས་པ་ཕྱོགས་ཀུན་ཁྱབ་པའི་སྙན་པ་འགོག། རྒོད་པ་ནི་།
ཀླ་ཀློའི་ཚོགས་རྣམས་བཅོམ་ནས་ཞིང་མཆོག་དེར། །ཆོས་ནོར་འདོད་དང་ཐར་བའི་བདེ་
བ་སོགས། ། རྫོགས་ལྡན་བཞིན་དུ་སྤེལ་བར་མཛད་པ་ཡིས། ། སྔོན་བྱོན་རྒྱལ་བའི་མཛད་
ལ་རྒོད་དུ་བྲོ། ། ཕྲག་དོག་ནི། ཀཱ་ལ་ཙཀྲའི་ཕོ་བྲང་དབུས་མའི་ཏོག། ཉིན་མཚན་ཁྱད
མེད་གསལ་བར་བྱེད་པ་འདི། །ཉི་ཟླ་ཟུང་གིས་གླིང་བཞི་ཁོར་ཡུག་ཀུན། །སྣང་བར་བྱེད་
པའི་དཔལ་ལ་ཕྲག་དོག་བྱེད། །མི་བཟོད་པ་ནི། གླིང་བཞིའི་ཕུན་སུམ་ཚོགས་པ་ཡོད་
དོ་ཅོག། གཅིག་ཏུ་སྤུངས་ཀྱང་ཆ་ཙམ་མི་ཕོད་པའི། །ཞིང་དེའི་ལོངས་སྤྱོད་མངའ་ཐང་
རྒྱུས་པ་ལ། །རྒྱལ་ཆེན་རྣམ་མང་ཐོས་སྲས་མི་བཟོད་བྱེད། །
སྡེ་ཚན་བཞི་པ་ལ་སྐལ་བཟང་འཕྲོག་བྱེད་ནི། མ་འབོད་པར་ཡང་འཁོར་མང་
ངང་གིས་འདུ། ། སློང་བ་མེད་པར་འཇིག་རྟེན་ནོར་གྱིས་ཕྱུག། །ཀུན་ལས་རྣམ་པར་རྒྱལ་
བའི་འཕྲིན་ལས་འདིས། །གཞན་སྡེའི་ཚོགས་ཀྱི་སྐལ་བཟང་འཕྲོག་པར་བྱེད། །མཛེས་པ་
ཟུམ་བྱེད་ནི། གསུང་མཉེན་འཇམ་ཞིང་ཡིད་འོང་ཡིད་འཐད་སོགས། །བཞི་ལྷག་དྲུག་
ཅུའི་ཡན་ལག་དང་ལྡན་པའི། །འགྲན་ཟླ་མེད་པའི་ལེགས་བཤད་གསུང་སྙན་འདིས། །
306



མུ་སྟེགས་གཏམ་གྱི་མཛེས་པ་ཟུམ་པར་བྱེད། །འགྲན་ལས་ཚར་གཅོད་པ་ནི། ཆོས་ཀུན་
གཟིགས་ལ་ཆགས་ཐོགས་མི་མངའ་བའི། ། མཁྱེན་པ་ཕུལ་དུ་བྱུང་བའི་ཁྱད་པར་གྱིས། །
ཟད་མཐའ་མི་མངོན་ནམ་མཁའི་ཁ་ཞེང་ལ། ། འགྲན་པར་མ་ཟད་ཅིག་ཤོས་ཚར་ཡང་
གཅོད། ། མཚུངས་ པ་ལས་ ལྷག་པར་མཛེས་པ་ནི། ཚེ་འདིར་ཞེན་པའི་འཁྲི་བ་རྦད་
བཅད་པའི། །བྱ་བཏང་ཆོས་པ་རབ་ཀྱི་མཛད་པ་དང༌། ། མཚུངས་པ་ལས་ཀྱང་འཇིག་
རྟེན་ཆོས་བརྒྱད་ཀྱི། ། མགོ་བོ་སྙོམས་པར་མཛད་པས་ལྷག་པར་མཛེས། ། རྗེས་སུ་ནང་པ་
འཇོག་པ་ནི། དབུ་མའི་སྲོལ་ཆེན་འབྱེད་པོ་ཀླུ་སྒྲུབ་ཞབས། །འཕགས་ པ་ལྷ་ནི་དེ་ཡི་
སྲོལ་འཛིན་ལ། ། རྣམ་འདྲེན་ཁྱོད་ཀྱང་དབུ་མའི་སྲོལ་འཛིན་ཚུལ། །ཨཱརྱ་དེ་བའི་རྗེས་སུ་
རྐང་པ་འཇོ།། ནུས་པ་དེ་ལ་འཇུག་པ་ནི། ལྷ་ཡི་ཆུ་བོ་སྐལ་ལྡན་ཤིང་རྟ་ལ། །དྲི་མ་
འཁྲུད་བྱེད་ནུས་ པ་ བསམ་ མི་ཁྱབ། ། ལུས་ ཅན་ ཀུན་ གྱི་ ལས་སྒྲིབ་འདག་བྱེད་མཆོག།
ཁྱོད་གསུང་དེ་ལའང་དེ་ཡི་ནུས་པ་འཇུག། དེ་ཡི་རྗེས་འགྲོ་རྗེས་སུ་འཆིང་བ་ནི། འགྲོ་
ཀུན་བུ་ལྟར་བརྩེ་བའི་སྙིང་རྗེ་ནི། སྡོམ་བྱེད་འབྲེང་ཐག་རྗེས་སུ་འགྲོ་བའི་ཕྱིར། ། སྙིང་
རྫི་དེ་ཡིས་གྲངས་མེད་འགྲོ་བ་རྣམས། ། གཅིག་ ཀྱང་འཆོར་ མེད་རྗེས་སུ་འཆིང་ བར་་་
བྱེད། །དེ་ཡི་ངང་ཚུལ་དེ་འགོག་པ་ནི། གཅོད་པར་དཀའ་བའི་མཐར་འཛིན་གཏད་སོ་
དེ། ། མགོན་ཁྱོད་རྡོ་རྗེ་གཟེགས་མའི་གཏན་ཚིགས་ཀྱིས། ། གཅོད་པར་བྱེད་ལ་དཔའ་
བའི་ངང་ཚུལ་གྱིས། །རཱ་མ་ཎ་ཡི་འཕོང་སྐྱེན་སྙེགས་པ་འགོག། རྗེས་སུ་བྱེད་ནི། ཇི་
ལྟར་ནོད་པའི་ལུས་ངག་ སྡོམ་ པ་ རྣམས། །སྲོག་ལས་གཅེས་པར་འཛིན་ པའི་ དམ་ པ་་་
ཁྱོད། ། བཅས་པའི་རྒྱུ་ལས་རྣམ་ཡང་མི་འགོངས་པས། ། འཕགས་པ་ཉེ་བར་འཁོར་གྱི་
རྗེས་སུ་བྱེད། ། ངག་དབང་གྲགས་པའི་འགྲེལ་པ་ནས་བཤད་པ་ལ་དོ་སྙོམས་ཀྱི་ཆ་ནི།
ཀླུ་ སྒྲུབ་ དགོངས་ པ་ ཇི་བཞིན་ མཁྱེན་ པ་ལ། ། མཁས་ པ་ ཁྱོད་ དང་ དོ་ ཟླ་འོས་ པ་ཞིག།
དཀོན་ཀྱང་སྟོང་བ་རྟེན་འབྱུང་གཅིག་གྲོགས་ཚུལ། །ཇི་བཞིན་མཁྱེན་པའི་ཟླ་གྲགས་ཁྱོད་
ཀྱི་ཆ། ། གྲོགས་ནི། ཆོས་རྣམས་དོན་དམ་ ཉིད་དུ་རོ་གཅིག་ཀྱང་། ། རྟོག་པས་ སྒྲོ་་་
བཏགས་ཀུན་རྫོབ་བདེན་པའི་ཆོས། ། སྨྲ་བསམ་ཡུལ་ལས་འདས་པའི་གྲངས་མང་བ། །
ཁྱོད་ཀྱི་མཁྱེན་པ་ཡངས་པའི་གྲོགས་སུ་གྱུར། ། སྤུན་ཟླ་ནི། ཚེ་ཡི་སྙིགས་མ་ཤིན་ཏུ་བདོ་
བའི་དུས། ། བསྟན་དང་འགྲོ་བའི་དོན་དུ་དགུང་ལོ་ཡང་། ། བཅུ་ཕྲག་བརྒྱུད་དུ་ཉེ་བར་
306



བཞུགས་པ་ནི། ། པཎ་ཆེན་བློ་བཟང་ཆོས་རྒྱན་སྤུན་ཟླ་ཐོབ། །མཐོང་བ་ནི། ཆོས་ཀུན་
ལག་མཐིལ་སྐྱུ་རུ་ར་ལས་ཀྱང་། །ཆེས་ཆེར་གསལ་བར་གཟིགས་པའི་ཁྱོད་ཀྱི་ཐུགས། །
དཔག་པར་དཀའ་བའི་ཆུ་སྲིན་གྲོང་ཁྱེར་གྱི། །འོག་གཞི་ མི་ མངོན་གཏིང་ཟབ་ཚུལ་ལ་
མཐོང་། ། ཐོས་པ་ནི། གངས་ཅན་མཁས་ པའི་གཙུག་རྒྱན་ཙོང་ཁ་བས། ། ཟབ་ཆོས་
མན་ངག་ཇི་ལྟར་སྩལ་པའི་ཚིག། ། ཁྱོད་ཀྱིས་ཇི་ལྟ་ཇི་བཞིན་འདོམས་པ་ཉིད། ། རྒྱལ་བ་
གཉིས་པའི་གསུང་གི་རྣམ་པར་ཐོས། ། དྲན་པ་ནི། ཁྱོད་ལ་རེ་ནས་གསོལ་བ་ཅི་བཏབ་
པ། ། ཐམས་ཅད་དངོས་གྲུབ་ཚུལ་དུ་བྱུང་བ་འདིས། །ཡིད་བཞིན་དབང་གི་རྒྱལ་པོ་དེ་
ཡིས་ཀྱང་། །རེ་བ་སྐོང་བའི་ཚུལ་དེ་ལེགས་ པར་དྲན། ། རེག་པ་ནི། ཁྱོད་ཀྱི་གསང་
གསུམ་བསམ་གྱིས་མི་ཁྱབ་པའི། །ཡོན་ཏན་སྲིད་པ་གསུམ་དུ་ཤོང་དཀའ་བ། །བདག་གི་
ཡིད་ལ་དོག་མེད་ཆུད་པ་འདི། །ནོར་འཛིན་ཡངས་པའི་ཚུལ་ལ་རེག་སྙམ་བྱེད། །ཕམ་པ་
ནི། གང་སྐུ་མཐོང་དང་གསུང་ཚིག་ཐོས་པ་དང་། །དྲན་པས་འཇིགས་སྐྱོབ་རེག་པས་
འབྲེལ་ཚད་ཀུན། །དོན་ལྡན་མཛད་པའི་ཕུལ་བྱུང་འཕྲིན་ལས་འདིས། །སྐྱབས་གནས་
ཕལ་བ་མཐའ་དག་ཕམ་པར་བྱས། །སྙེག་པ་ནི། གངྒཱའི་ཀླུང་གི་རྡུལ་སྙེད་ཅི་ཙམ་པ། །
ཁམས་གསུམ་སྐྱེ་དགུའི་གྲངས་ཀྱང་དེ་ཙམ་ཞིག། འདྲེན་པ་ཁྱོད་ཀྱི་སྙིང་རྗེ་ཆེན་པོ་
ཡང་། །འགྲོ་བ་དེ་སྙེད་རེ་རེའི་རྗེས་སུ་སྟེག། འཛེག་པ་ནི༔ སྐྱབས་མགོན་ཁྱོད་ཀྱིས་
ཁམས་གསུམ་དབང་བསྡུ་བའི། ། རྣམ་པར་དཀར་བའི་འཕྲིན་ལས་རླབས་ཆེན་དང་། །
མངའ་ཐང་སྙན་པའི་བ་དན་དཀར་པོ་ནི། །ས་འདི་བརྒལ་ནས་སྲིད་པའི་རྩེ་མོར་འཛེག།
སེམས་པ་ནི། དེ་ལྟར་སྙིང་ཁོང་རུས་པས་བློ་བཀལ་ཏེ། །སྐྱབས་སུ་འགྲོ་ན་ཅི་འདོད་
དངོས་གྲུབ་ཀུན། །བདེ་བླག་སྦྱིན་པས་སྐྱབས་གཅིག་དམ་པ་ཁྱོད། །རིན་ཆེན་དབང་གི་
རྒྱལ་བ་ཉིད་དུ་སེམས། །དེ་ལྟར་བསྟོད་པའི་ས་བོན་འཛམ་བུའི་འབྲས། །ལེགས་བྱས་ཟླ་
བའི་མ་མས་བསྐྱེད་སྲིངས་ཤིང་། །འཇམ་མགོན་བསྟན་པ་གསེར་དུ་སྨིན་པ་ལ། །བཅོལ་
བའི་ནོར་བཞིན་དགྱེས་དགུར་སྤྱོད་གྱུར་ཅིག། སྟོང་པ་རྟེན་འབྱུང་རིགས་པས་ལེགས་
བསྒྲུབས་མཐུས། །དེ་ཉིད་སྟོན་པ་བོ་ལ་ཡིད་ཆེས་ཏེ། །དེ་ཡི་བསྟན་པ་ཐར་འདོད་འཇུག་
ངོགས་སུ། །ངེས་ཤེས་རྙེད་པས་རྟག་ཏུ་འཛིན་གྱུར་ཅིག། ཚེ་འདིའི་རྣམ་ཤེས་གནས་
པའི་ལས་ཀྱི་རྟེན། །དོར་མ་ཐག་ཏུ་བྱང་ཕྱོགས་ཤམྦྷ་ལར། །ལེགས་སྐྱེས་རིགས་ལྡན་རྒྱལ་
307



པོའི་གསུང་གི་ཚོགས། ། མྱངས་ལས་བདེ་བའི་དཔལ་ལ་རེག་པར་ཤོག། དེ་དུས་ཁྱོད་
གསུང་བདུད་རྩིའི་རོ་མྱངས་པས། །བདག་བློའི་ཉོན་མོངས་མུན་ཚོགས་ཀུན་སངས་ཏེ། །
མི་འགྱུར་བདེ་བ་ཆེ་ལས་མ་གཡོས་བཞིན། ། སྟོང་གཟུགས་ཕྱག་རྒྱ་ཆེན་པོའི་སྐུ་ཐོབ་ཤོག།
རྡོ་རྗེའི་རིགས་ལྡན་མཐུ་ སྟོབས་མཐའ་ཡས་པ། །བཀྲ་ཤིས་གླུ་ལེན་ལྷ་མོའི་ཚོགས་དང་
བཅས། ། དགེ་ལེགས་མེ་ཏོག་ཆར་ཆེན་རབ་ཕབ་ནས། ། ཕུན་ཚོགས་དཔལ་གྱིས་རོལ་
པའི་བཀྲ་ཤིས་ཤོག། འདིར་སྙན་ངག་མེ་ལོང་གི་ལེའུ་གཉིས་པའི་དཔེ་རྒྱུན་མཚུངས་པ་
གསལ་བྱེད་ཀྱི་སྒྲ་ལ་གྲངས་རེ་དྲུག་ཏུ་བྱས་ཤིང་། དེ་ཡང་སྡེ་ཚན་བཞིར་ཕྱེ་བའི་སྡེ་ཚན་
གཉིས་པའི་ཆོས་མཐུན་པ་དང་། ཆོས་ཐུན་མོང་དང་། གྲིབ་མ་འདྲ་བ་གསུམ་སོ་སོར་
བགྲང་ན་རེ་དྲུག་དང་། དེ་གསུམ་གཅིག་ཏུ་བགྲང་ན་རེ་བཞི་དང༌། ཡང་དེ་གསུམ་སོ་
སོར་བགྲངས་པའི་སྟེང་དུ་སྡེ་ཚན་དང་པོའི་འདྲ་བ་མ་བགྲང་ན་རེ་ལྔ་དང་། དེ་གསུམ་
གཅིག་ཏུ་བགྲངས་ནས་འདྲ་ བ་བོར་ན་རེ་གསུམ་དུ་ཡང་འགྱུར་ཞིང་། སྡེ་ཚོམས་སུ་
བཅད་ པའི་ དགོས་ པ་ ནི། སྟེ་ ཚན་ དང་ པོའི་ དཔེ་དོན་ གྱི་ ངོ་བོ་གསལ་ བྱེད་ དང་།
གཉིས་པ་ དཔེ་དོན་འདྲ་བ་གསལ་བྱེད་དང་། གསུམ་པ་དཔེ་དོན་ཅུང་ཟད་རྟོགས་
དཀའ་བ་གསལ་བྱེད་དང༌། བཞི་པ་གསལ་བྱེད་ཁྱད་པར་འཕགས་པ་ཡིན་ཞེས་བྱུང་
- ཡང་གོ་རྒྱུ་ངེས་འདྲོངས་ཤིག་དཀའ་བར་འདུག དཔེར་བརྗོད་མར་པོར་ཚིག་རྐང་
གཉིས་རེ་ཙམ་བྱས་པ་ཚིབ་ཚོགས་སྐྱུང་བའི་དགོས་པ་ཡོད་ནའང་ཚིག་ཉུང་དུས་ཉམས་
རྫོགས་པར་ཐོན་དཀའ་བ་དང་། བླུན་པོ་འགས་ཚིགས་བཅད་དུ་བསྒྲིག་མི་རུང་སྙམ་
པའང་འབྱུང་སྲིད་པས། དེས་ན་འདིར་བློ་ཀ་ལོངས་པར་བྱས་ཏེ་གྲངས་རྩ་བའི་དངོས་
བསྟན་དྲུག་ཅུ་རེ་དྲུག་དང་། ངག་དབང་གྲགས་པའི་འགྲེལ་བ་ནས་ཁ་བསྐངས་པའི་
བཅུ་གཅིག་བཅས་བསྡོམས་པས་ཚིགས་བཅད་དོན་བདུན་གྱི་སྒོ་ནས། གྲུབ་པའི་དབང་
ཕྱུག་ ཆེན་པོ་འགྲན་གྱི་དོ་ཟླ་མེད་པའི་དགེ་བའི་ བཤེས་གཉེན་རྗེ་ཀློང་རྡོལ་བླ་མ་ངག་
དབང་བློ་བཟང་དཔལ་བཟང་པོ་ལ་བསྟོད་པ་བྱིན་རླབས་འབོད་པའི་དབྱངས་སྙན་རོལ་
མོ་ཞེས་བྱ་བ་འདི་ནི། གང་གི་ཞབས་པད་བསྟེན་པའི་མཐུ་ལས་སྙན་ངག་སྨྲ་བའི་སྤོབས་
པ་མི་ཞན་པའི་རབ་འབྱམས་མིང་ཅན་ཨ་ལག་ཤ་ངག་དབང་བསྟན་དར་ཞེས་བགྱི་བས་
རང་ལོ་དོན་གཉིས་པ་ལྕགས་སྟག་ལོའི་ཧོར་ཟླ་བཅུ་པའི་མར་ངོའི་བཅུ་གསུམ་ལ་རྫོགས་
308



པར་བགྱིས་པའི་ཡི་གེ་པ་ནི་ཀུ་ཤི་དགེ་སློང་གྲགས་པ་ཤེས་རབ་བོ། །འདིས་ཀྱང་ཚེ་རབས་
ཐམས་ཅད་དུ་དེ་ལྟ་བུའི་བཤེས་གཉེན་གྱིས་རྗེས་སུ་འཛིན་པའི་རྒྱུར་གྱུརད་ཅིག ཅེས་
པ་འདི་ནི་ སྐུ་འབུམ་བྱམས་པ་གླིང་དུ་དཔར་དུ་བསྒྲུབས་པའོ། བཀྲ་ ཤིས་དགེའོ་་་
འཕེལ། །
309



༄༅། །འཕྲིན་ཡིག་གི་སྐོར་ཕྱོགས་གཅིག་ཏུ་
་ བཀོད་པ་བཞུགས་སོ། །
ཡོས་ལོར་ལྕང་སྐྱ་རིན་པོ་ཆེར་ཕུལ་བའི་ཞུ་ཡིག གང་ཞིག་བསྟེན་ན་སྲིད་ཞིའི་གཡང་ལས་
སྐྱོབ། །གང་ཡང་མ་འདྲིས་ཀུན་གྱི་མཛའ་བཤེས་མཛད། ། གང་དུའང་མི་བསླུ་དཀོན་
མཆོག་རྣམ་པ་གསུམ། །གང་གི་བྱིན་རླབས་བླ་ན་རྒྱལ་གྱུར་ཅིག། རྨད་བྱུང་ཐབས་
མཁས་ཐུགས་རྗེའི་འཕྲུལ་འཁོར་གྱིས། །སྲིད་པའི་འདམ་དུ་བྱིང་བའི་ལུས་ཅན་ཀུན། །
བླ་མེད་ཐར་བའི་སྐམ་སར་འདྲེན་པ་བོ། །འགྲན་གྱི་དོ་མེད་དམ་པའི་ཞབས་དྲུང་དུ། །
འདྲེན་མཆོག་དམ་པ་ཁྱོད་ཀྱི་སྙན་ཤལ་ལ། །འཁྱུད་པར་འོས་པའི་ཞུ་ཡིག་མུ་ཏིག་ཕྲེང་། །
གང་གི་སྙན་གྱི་དབང་པོ་སྤུད་སླད་དུ། །དད་པའི་སོར་མོས་ཚར་དུ་དངར་བར་བགྱི། །
ཕྲན་བུར་བོང་བ་གསེར་དུ་གཟིགས་སྟངས་ཀྱིས། །མ་བསྐྱུད་བརྩེ་བས་བཀའ་ཡི་གླེགས་བུ་
དང་། ། མཁོ་དགུའི་ཡོ་བྱད་བསྟར་ཆགས་པསྩལ་བ་ཡང་། ། རྔམས་བརྗིད་ཕུན་ སུམ་་་
ཚོགས་པས་བརྩོན་བཞིན་འབྱོར། །དེ་ཚེ་དད་པའི་ལུས་སྐྱེས་འདར་བ་ནི། །རྒྱ་མཚོའི་
གོས་ ཅན་འགུལ་ཚེ་ལྗོན་ ཤིང་བཞིན། ། ཡིད་ལ་ངོ་མཚར་དགའ་བ་བརྟས་ པ་ནི། །ཉེ་
འབྲེལ་བཀུམས་པ་སླར་ཡང་གསོས་ལ་འགྲན། །འདི་ན་གང་གིས་མངོན་ལྐོག་གང་དུ་
ཡང་། ། ལྷོད་མེད་ཐུགས་རྗེས་བསྐྱངས་པའི་བཀའ་དྲིན་གྱིས། །ཞོ་ཤས་འཚོ་བ་བདག་ལ་
རྒས་འཁོག་གི། སྡུག་བསྔལ་ལས་གཞན་གསར་འཚེ་དབེན་ཙམ་སྐབས། །ཐུགས་རྗེའི་
གདུགས་དཀར་གཅིག་གི་ གྲིབ་བསིལ་གྱིས། །མ་ལུས་འགྲོ་བའི་ཚ་གདུང་སྐྱོབ་མཛད་
ན། ། བདག་ལ་ཐུགས་རྗེས་གཟིགས་ཞེས་བསྐུལ་བ་ནི། ། དོན་མེད་ཅོལ་ཆུང་བྱིས་པའི་
གཏམ་དུ་ཟད། །ལན་ཚྭའི་ཆུ་བཞིན་སྤྱད་པས་མི་ངོམས་པ། །ཆུ་ཤིང་བཞིན་དུ་སྙིང་པོའི་
རོ་དང་བྲལ། །རང་གིས་གསོག་ཀྱང་གཞན་གྱིས་སྤྱད་དགོས་པའི། །སྦྲང་རྩི་ཇི་བཞིན་སྒྱུ་
མའི་ནོར་རྫས་འདི། །བློ་དམན་སྙིང་ལ་སེར་སྣའི་མདུད་པའི་ཤུགས། ། བདོ་བར་བྱེད་
པའི་ཕུང་བྱེད་དྭངས་མ་སྟེ། །མཁས་པ་ཁྱོད་ལ་མི་མདོན་ཚོགས་ཆེན་པོ། །གསོག་པའི་
310



ཐབས་སུ་གྱུར་པ་འདི་ཀོ་རྨད། །འདིར་འབད་ལས་ཐོབ་བསོད་ནམས་ཕུང་བོ་ཡང་། །
འཁོར་གསུམ་མི་དམིགས་རྒྱུ་ཡིས་མ་གདབ་ན། །བདག་འཛིན་ཆོམ་པོས་སྲིད་པར་བསྒྱུར་
དོགས་ཏེ། ། བསྔོ་བས་རྒྱས་འདེབས་མཛད་པ་དེ་བས་མཚར། །དེ་ཕྱིར་ཉི་ཟླ་ཟུང་གིས་
གྲོས་བཏབ་སྟེ། །ནམ་མཁའི་གོ་ལར་འཕགས་ནས་འཇིག་རྟེན་འདིར། །མཁས་པ་ཡོད་
མེད་རྟོག་སླད་མྱུལ་བ་ན། །ཁྱོད་པས་མཁས་པ་ནམ་ཡང་མ་རྙེད་སྐད། །གང་གི་ངོ་མཚར་
མཛད་པའི་ལྟད་མོ་ལ། །ཅུང་ཟད་གཡེང་ཕྱིར་ སྐར་མའི་ཚོགས་དག་ཀྱང༌། ། རེ་ཞིག་
མཁའ་ལ་གནས་པར་མ་ནུས་ཏེ། །ས་ལ་རྒྱུ་བའི་ངལ་བ་བསྟེན་ནམ་སྙམ། །ཟོལ་བསྟོད་ལྟ་
བུ་འདི་ནི་རྔོན་པ་རྣམས། ། དོན་སྟོང་སྙན་པའི་གླུ་དབྱངས་གྱེར་བ་ཡིས། ། བླུན་པོ་རི་
དྭགས་རྣ་བ་བསླུ་བྲིད་ནས། །བསྙེན་ཐབས་བྱེད་པའི་ཚུལ་དང་ཅི་སྟེ་མཚུངས། ། རྩུབ་
ཚིག་སྨྲ་སྒོ་སྙན་ངག་གཞུང་གིས་བཀབས། ། གཡོ་སྒྱུའི་གཏམ་སྙན་གྲེ་བའི་ཕུག་ ཏུ་་་་་
བསྐྱལ། །རྫུན་སྨྲའི་ལྕེ་ངན་རྩེ་ནས་རབ་བཟུང་ནས། །མཛའ་གཅུགས་དྲི་མ་མེད་པའི་
ཡིད་ཀྱིས་ཞུས། ། སླད་ཆར་གཡོ་མེད་ཁྲི་ལ་འགྱུར་མེད་ཞབས། །རྟག་པ་གཡུང་དྲུང་ངོ་
བོར་བརྟན་པའི་སླད། །གསོལ་བ་འདེབས་རྟེན་ལྷ་ཡིག་གོས་བཟང་པོ། །དྲི་མེད་སྲིད་དུ་
རིང་བ་གུས་པས་འུལ། །
” ལུག་ལོར་ལྕང་སྐྱ་རིན་པོ་ཆེར་ཕུལ་བའི་ཞུ་ཡིག་གི་ས་བོན། རྨད་དུ་བྱུང་བའི་ཆོས་སྐུའི་མཛེས་
མར་རྟག་ཏུ་རྩེ་དགས་རྣམ་པར་རོལ། །བླ་མེད་བདེ་བ་ཆེན་པོའི་ཉམས་བརྒྱའི་གར་གྱིས་
རྩེན་པའི་སྣ་ཚོགས་སྤྲུལ་བའི་སྐུ། །རབ་འབྱམས་ཞིང་དུ་སྤྲོ་ཞིང་སྡུད་ལ་ཅི་དགར་ནང་
བྱན་ཆུད་པ་ཡིས། ། འགྲོ་བའི་དོན་མང་ཡང་ཡང་མཛད་ལ་བསྙེལ་བ་མི་མངའི་ཞབས་
དྲུང་དུ། །གང་ཚུལ་དྲན་པའི་ཟླ་བའི་འཛུམ་རླབས་འོད། །གང་དུ་ཕོག་པས་ལག་སོར་ཀུ་
མུད་ཁ། ། གང་ཞིག་ཟུམ་པའི་འཇོ་སྒེག་དང་འགྲོགས་ཏེ། ། གང་འདོད་ཚིག་གིས་ཞུ་
མཆིད་འདི་ལྟར་བྱ། །དད་འདུན་པིར་གྱིས་སྙིང་གི་རས་གཞི་ལ། །ཁྱོད་སྐུ་རྣམ་པའི་རི་མོ་
འདྲི་བྱེད་ཅིང༌། །གསང་གསུམ་ཡོན་ཏན་རྗེས་ཟློས་ཚད་མེད་ངོས། ། མཇལ་འདོད་ཡིད་
ཀྱི་དཀྱིལ་དུ་བརྟས་མོད་ཀྱང་། ། ནད་ཀྱི་གནས་ཚང་ཟག་ཕུང་རུལ་བས་རྙིང་། ། ནད་
བདག་གནས་པོ་ཤིན་ཏུ་དབང་བཙན་པས། །ཁྱོད་སྐུ་བལྟ་བར་འགྲོ་རུ་མི་འཇུག་པས། །
རེ་ཞིག་སྐྱོ་ཡང་བྱ་ཐབས་ཀུན་ནས་ཟད། །དེ་ལྟ་ན་ཡང་རྗེས་འཇུག་གྱི་ན་བ། ། ཁྱོད་ཀྱི་
311



དྲིན་ལས་ཅུང་ཟད་འཚོ་བ་ནི། །ཆུ་སྐྱེས་ཉི་མའི་གནས་སུ་མི་ལེན་ཀྱང་། ལྡུམ་རའི་པད་
མ་ཉི་མས་སྐྱོང་བ་བཞིན། ། རྒྱུས་མེད་པར་ཡང་མ་འདྲིས་མཛའ་བའི་ཐུགས། ། ཀུན་ལ་
སྙོམས་པར་འཇུག་པའི་འཇུག་ངོགས་ལས། ། སྐྱེས་བཅས་བཀའ་གླེགས་ཡང་ཡང་ཕེབས་
བྱུང་བ། ༑ བཀའ་དྲིན་རི་བོའི་གཏོས་ ལས་བརྒལ་བར་གྱུར། ། འཛམ་བུའི་ཤིང་གིས་་་
མཚོན་པའི་འཇིག་རྟེན་འདིར། ། བསམ་བཞིན་བྱོན་པའི་དམ་པ་ཕལ་མོ་ཆེ། ། སྙིགས་
མའི་དམོད་པ་བོར་བའི་ངན་སྔགས་ཀྱིས། ། རྒྱ་མཚོའི་ཕ་མཐར་བསྐྲོད་པའི་ཚུལ་འདིར་
སྐྱོ། །དེས་ན་དམིགས་མེད་ཐུགས་རྗེའི་བདག་པོ་ཁྱོད། ། འཆི་མེད་ཚེ་བརྙེས་ཚེ་དཔག་
མེད་པའི་མགོན། ། གང་དང་མི་གཉིས་སྐུ་ཚེ་རྟག་བརྟན་ངོས། ། བསྟན་པའི་སྲོག་ཟུངས་
གསོ་བ་ཁྱོད་ཀྱི་ལས། ། བདུད་ཀྱི་བུ་མོའི་གྲོགས་ལྟར་བསྙེན་དཀའ་བའི། ། གཤིས་ངན་
འགའ་ཡི་ཚུལ་ལ་མི་དགྱེས་ཀྱང་། །མི་ཡི་ཚངས་པ་ཆེན་པོའི་བཀས་བཏགས་བཞིན། །
ཆོས་སྲིད་སྐྱོང་ཐབས་དོད་དུ་ག་ལ་རིགས། །བཅད་་ལྷུག་སྤེལ་མའི་ཆ་ཤས་ཡོངས་རྫོགས་
པའི། །དྲི་མེད་ བཀའ་ ཡི་གླེགས་བུ་ཆུ་ཤེལ་དབང་། ། ཕོ་ཉ་གོ་ལའི་རླུང་གིས་ཕུལ་བ་
ཡིས། །བདག་ཡིད་ཀུ་ མུད་དགའ་སྟོན་སྤེལ་བར་མཛོད། །དེ་ལྟར་སྙན་གསོལ་ཞུ་ཡིག་
རྐང་དྲུག་པ། །རབ་དཀར་ལྷ་ཡི་གོས་ཀྱི་སྦྲང་རྩིའི་ཁུར། །འགྲམ་པར་ཐོགས་པའི་རྣམ་
འགྱུར་དང་བཅས་ཏེ། །སྐྱབས་མགོན་དམ་པའི་ཕྱོགས་དེར་འཕུར་ཏེ་སོང་། ། །
ཁྱི་ལོར་ལྕང་སྐྱ་རིན་པོ་ཆེ་ལ་ཕུལ་བའི་ཞུ་ཡིག། ལུང་རྟོགས་ཟུང་གིས་བསྡུས་པའི་བསྟན་པ་
མཆོག། གསལ་བྱེད་སྒྲོན་མེ་སྙིང་ སྟོབས་ ཕྱག་གིས་བཏེགས། ། འགྲོ་ བའི་ ཡིད་མུན་་་་
བསལ་ལ་མི་བསྙེལ་བའི། །བསྟན་འགྲོའི་དཔལ་གྱུར་དམ་པའི་ཞབས་དྲུང་དུ༑ ༑ལྟར་
སྣང་གཅམ་བུའི་ཟོལ་བརྫུས་ མ་བསླད་པར། ། སྙིང་གི་ཀློང་ནས་བརྡོལ་བའི་དད་པའི་
གཏམ། །གྱེན་རྒྱུ་རླུང་གིས་འདེད་ཚེ་གྲེ་བ་ཡང་། །བཀག་པས་མ་ཐུབ་ཅུང་ཟད་གླེད་འདི་
དགོངས། ། ལེགས་བྱས་ལྷོ་རིར་སྨིན་པའི་སྐུའི་ཙན་དན། ། རྣམ་པར་གཡེང་བའི་སྦྲུལ་
གྱིས་མ་དཀྲིས་པར། ། ཉམས་བཞེས་ཐུགས་དམ་ཡལ་འདབ་རབ་རྒྱས་ཤིང་། ། གཞན་
ཕན་རྟོགས་པའི་འབྲས་བུ་སྨིན་ལགིས་ སམ། ། རི་མོ་གསུམ་བཀྲ་གཡས་འཁྱིལ་གསང་
མཛོད་ནས། །ལུས་ཅན་དྲི་འཁྲུད་བརྒྱད་ཁྲི་བཞི་སྟོང་བཅུད། །གཞན་ལ་སྤོ་བའི་འཕྲིན་
ལས་རྨད་པོ་ཆེ། ། སྒོ་འཕར་ཡངས་པོར་ཕྱེ་བ་འདི་ཀོ་རྨད། །འདི་ན་རྣམ་དཔྱོད་དཔྱིད་
312



ཀྱིས་རབ་ བསྐྱངས་པའི། ། ལུས་ཀྱི་འདམ་སྐྱེས་དཀར་པོ་རྒོད་པའི་རྩེར༔ ། མགྲིན་པའི་
བུང་བ་ཁྱོད་ཀྱི་ཡོན་ཏན་ལ། །བསྔགས་བརྗོད་གླུ་དབྱངས་སྒྲོག་ལ་བྲེལ་སྐབས་ལགས། །
དུས་སྙིགས་ཆོམ་པོས་བརྟེན་དང་གཡོ་བ་ཡི། །ཕུན་ཚོགས་དཔའ་བཟང་ཕྲོགས་པའི་དེང་
གི་དུས། ། མི་གཙང་ཕྱགས་སྙིགས་སྤུངས་པ་ལྟར་གྱུར་པས། །ཤེས་ལྡན་བག་ཕེབས་སྡོད་
པར་མི་སྤྲོ་མོད། །འོན་ཀྱང་མི་འགྱུར་བདེ་བ་ཆེན་པོ་དང་། ། སྟོང་པ་ཟུང་དུ་འཇུག་པའི་
རྣལ་འབྱོར་ལ། ། བརྟན་ པ་ ཐོབ་ པའི་ཁྱོད་ལ་ དུས་ ངན་ གྱི། ། མི་བཟད་འཇིགས་ པའི་
ཚོགས་ཀྱིས་ཅི་ལྟར་བརྫི། །དེས་ན་མ་གྲོལ་པ་རྣམས་བདག་གཅིག་པུས། །བསྒྲལ་བར་བྱ་
ཞེས་ཞལ་གྱིས་བཞེས་པ་ལྟར། ། དེང་འདིར་ཁྱོད་ནི་རྟག་པར་བཞུགས་དགོས་པ། ། བུ་
ལོན་ལྷག་མ་འཇལ་བའི་ལན་བཞིན་ནོ། །འགྱུར་མེད་གཤིས་ ལྡན་ ཐུགས་ རྗེའི་དཔག་
བསམ་ལྗོན། ། མི་བསྐྱུད་ཕྱག་རིང་ཡལ་ག་ རབ་ སྐྱོང་ སྟེ། ། བཀའ་ཡིག་ སྐྱེས་བཟང་རོ་
མངར་སྙེ་མའི་ཕུལ། །ཡིད་གསོའི་སླད་དུ་སྔར་བཞིན་བསྩལ་པ་མཁྱེན། །ནང་གི་བསམ་
པ་བསླད་པ་མེད་པའི་མདངས། །འདི་ཡིས་ངེས་པར་མཚོན་པར་ནུས་སམ་ཞེས། ། དྲི་
མས་མ་གོས་ཁ་ ཚར་མ་ ཉམས་པའི། ། དཀར་གཙང་ཁ་བཏགས་ཟོལ་ བྲལ་དད་ པས་་་
ཕུལ། །
སོ་ཉིད་རྡོ་རམས་པ་ནོར་བུ་ལ་བསྐུར་པའི་ཡི་གེ གང་གི་མཚན་ཙམ་དྲན་པའི་གཡབ་
དར་གྱིས། །འཚོ་རྐྱེན་སྲོག་གི་ཀ་བ་བརྟན་བྱེད་པའི། ༑འཆི་མེད་ཚེ་ཡི་དཔལ་བཟང་སྩོལ་
མཛད་ལྷ། །འཕགས་མ་ཡིད་བཞིན་འཁོར་ལོས་དངོས་གྲུབ་སྩོལ། ། སྐྱེས་སྦྱངས་བློ་ཡི་རྦ་
རླབས་དར་ལ་དྲག། མང་ཐོས་ལུང་གིས་ ཁ་ཞེང་བྱུར་བུར་གཏམས། ། མདོ་རྒྱུད་རྒྱ་
མཚོར་གཞན་དྲིང་མི་འཇོག་པའི། །མཁས་པའི་ཡང་རྩེར་སོན་པ་གང་གི་དྲུང་། །གྲུབ་
མཐའི་དོགས་གཅོད་ལེགས་བཤད་རིན་ཆེན་ཕྲེང༌། ། སུག་པར་སོན་ཚེ་སྔོན་ཆད་མ་གོ་
བའི། ། བློ་སྐྱེད་བྱུང་བས་ཡིད་དགའ་འཕེལ་སྟངས་ནི། ། དབུལ་པོས་གློ་བུར་རིན་ཆེན་
རྙེད་དང་མཚུངས། །འོན་ཏེ་དེའི་ལན་འཕྲལ་དུ་འཕུལ་འོས་མོད། ། སེམས་ཀྱི་ཁྱེའུ་ཆུང་
རྣམ་པར་གཡེང་བས་ཁྱེར། །བསམ་ངན་བྱ་བྱེད་མང་བས་བཤོལ་བཏབ་ལས། ། ཡིག་
ལན་འགྱངས་སོང་དེ་ལ་མ་ཁྲེལ་འཚལ། །གསུང་རྩོམ་དེ་ནི་གཞུང་ལུགས་དུ་མ་ལ། ། ཞིབ་
ཏུ་གཞིགས་ཏེ་རིགས་པས་གད་གཙང་པས། ། འདི་ལས་ གཞན་དུ་དྲངས་པ་མེད་སྙམ་
313



པས། ། ལེགས་བཤད་མཆོག་ཏུ་གོ་ནས་ཡིད་ཀྱིས་རངས། །གཏམ་འདི་ ཅོལ་ཆུང་ངོ་་་
དགའ་བསྲུང་ཙམ་གྱི། ། ཁ་གསག་གཅམ་བུའི་ཚིག་ཙམ་མ་ཡིན་པར། ། སོག་པོའི་གསོབ་
བརྫུ་མེད་པའི་གཏམ་ཡིན་པས། ། ཐུགས་ཡངས་རྣམ་པར་དག་པས་དགོངས་འཇགས་
མཛོད། །ཚུལ་དེ་བལྟས་ཀྱིན་གྲུབ་མཐའི་རིག་བྱེད་བཞི། ། སྙིགས་མའི་རྒྱུ་མཚོའི་ནང་དུ་
བྱིང་བ་ལ། ། དྲན་དབང་ཁྱབ་འཇུག་རུས་སྦལ་ཟོལ་བརྟེན་ནས། ། སླར་ཡང་བཏོན་པ་
འདི་ཡིན་སྙམ་དུ་སེམས། །པོ་ཏི་ལྔ་ཡི་མན་ངག་རྒྱ་ཅན་མ། །བླུན་པོས་དཔྱད་ཀྱང་དཔག་
པར་དཀའ་འོ་ཞེས། །སྔོན་བྱོན་མཁས་པས་ཁྱོད་ཐུགས་དཔལ་བེའུ་རུ། ། རིམ་པ་བདུན་
གྱི་རྒྱ་ཡིས་བཏབ་པར་ངེས། ། རྨོངས་ཞེན་བ་ཚྭས་དབེན་པའི་ཐུགས་ཀྱི་མཚོར། ། གཞུང་
བཟང་སྟོང་གི་ཆུ་བོ་རོ་གཅིག་འདྲེས། །དགོངས་དོན་དབུ་བ་དཀར་པོའི་དོ་ཤལ་ནི། །
གདུལ་བྱའི་ཐང་ལ་འབོ་བ་འདི་ཀོ་རྨད། ། བློ་རྩལ་ཞན་པའི་ མཁས་རློམ་རྐང་འགྲོས་་
ཀྱང་། ། གྲུབ་མཐའ་རི་བོའི་སྒང་གཤོང་བགྲོད་དཀའ་ཡང་། ། དགོངས་དོན་མཁར་་་
འཕགས་དྲན་དབང་བྱ་རྒོད་ཀྱི། །ལུས་དང་གྲིབ་མ་ལྷན་ཅིག་ཐོགས་མི་འགྱུར། །དེས་ན་
རིགས་བཟང་ལྷ་ཡི་སྐྱེད་ཚལ་དུ། །ལེགས་ཚོགས་དུས་སུ་སྨིན་པའི་དཔག་བསམ་ལྗོན། །
འཕྲིན་ལས་འདབ་སྟོང་ཁྱབ་གདལ་ཆེར་སྤྲོ་བའི། །གྲགས་པའི་སྙན་པ་དེང་འདིར་རྣ་བར་
འཇེབས། །ད་ལྟའང་ཕན་བདེའི་འབྱུང་གནས་བུང་བ་དགའ། །མང་ཐོས་ཆུ་ཀླུང་འབུམ་
གྱིས་བསྐྱེད་བསྲིངས་ཤིང་། །ལེགས་རྩོམ་མངར་བའི་རོ་བཟང་སྤྲོ་བཞིན་དུ། །བད་ཀྱིས་
མ་བརྣད་ལྷམ་མེར་བཞུགས་ལགས་གྲང་། །དེ་ལྟར་འཚོ་བདེ་འདྲི་བྱེད་ལུས་ཕྲ་མ། །རབ་
དཀར་ལྷ་ཡི་གོས་བཟང་ལེགས་ གླུབས་ཏེ། །དྲན་དབང་གང་གི་སྙན་ གྱི་དབང་པོའི་
སྒོར། །གནས་ཚུལ་ཞུ་ཕྱིར་ཟླ་ཚེས་དགེ་བར་ཆོས། །
ཝལ་མང་ཆེ་བ་ལ་ཕུལ་བའི་ཞུ་ཡིག གྲངས་མེད་རྒྱལ་བའི་ཐུགས་རྗེ་སྨོན་ལམ་གྱི། །ཉི་
ཟེར་བརྒྱ་ཕྲག་བཞུ་བ་ལས་འོངས་པའི། དམ་པ་གང་གི་ལེགས་བཤད་ཆུ་རྒྱུན་གྱིས། །ཐུབ་
བསྟན་རིན་ཆེན་འབྱུང་གནས་རྒྱལ་གྱུར་ཅིག། དགོངས་དོན་གངས་ཀྱི་རི་བོར་བག་
ཕེབས་རྒྱུ། །མང་ཐོས་ལུང་གི་གཡུ་རལ་གསིག་པས་སྒེག། འཆད་རྩོད་རྩོམ་པའི་འཁུན་
སྐད་མཐོན་པོ་ཡིས། །ལོག་སྨྲའི་ཝ་ཚོགས་སྔངས་བྱེད་གང་དེའི་དྲུང་། །རབ་ཏུ་མཐོ་བའི་
མཁའ་ལ་གནས་ན་ཡང་། །ས་ལ་བདུད་རྩིའི་ཕོ་ཉ་ཆར་འབེབས་མཁན། །སྔོན་མེད་དྲན་
314



དབང་ཆུ་འཛིན་དབང་པོ་དེར། ། ཅོལ་ཆུང་ཆར་སྡོད་བྱེའུ་མཆིད་འདི་གསོལ། །སྣོད་ཀྱི་
ཕུན་ཚོགས་མཐའ་དག་ངང་གིས་འགྲིབ། །བཅུད་ཀྱི་སྐྱེ་འགྲོ་ཕལ་ཆེར་ཆོས་མིན་སྤྱད། །
ཚུལ་འདི་མ་བཟོད་དམ་པ་ཕལ་མོ་ཆེ། ། ཞི་བའི་ ལམ་དུ་བདེ་བར་མནལ་ ཐབས་་་་་་
དགོངས། །དེས་ན་ཟབ་མོ་ཏིང་འཛིན་རྣལ་འབྱོར་གྱིས། །འབྱུང་ལྔ་འཁྲུགས་པའི་སྐྱོན་
ལས་བརྒལ་ བ་ཁྱོད། ། གཟུགས་སྐུའི་བཀོད་པ་བསྐལ་བར་མི་བསྡུ་བའི། ། གཡར་དམ་
ཞལ་གྱིས་འཆེས་པའི་དུས་ལ་བབ། །དེ་ལྟར་སྙིགས་མའི་མཐུ་བརྟས་དཔུང་ཚོགས་་་་་
ཀྱིས། །སྲིད་པའི་དཔལ་འབྱོར་ཕྲོགས་པ་དེང་གི་ཆར། །ཁྱོད་ཞབས་རྟག་པའི་གཤིས་སུ་
སྟོན་པ་འདི། །བདེར་གཤེགས་ཀུན་ཀྱི་ཞལ་སྐྱིན་མཛད་པར་ངེས། ། བརྒྱ་བཤིག་སྟོང་
འགུགས་འཕྲིན་ལས་རྨད་པོ་ཆེས། ། བསང་གསུར་མྱུར་འཕྱོན་ཞབས་བརྟན་གསོལ་་་་་
འདེབས་ཀྱི། །གསུང་འབུམ་མཛོ་ཁལ་ལོངས་པ་རྩོམ་ཤེས་ལ། །མཁས་མིང་རེ་བ་མི་ཉུང་
ཙམ་ཡོད་ཀྱང་། །མཁས་པའི་བྱ་བ་རྣམ་གསུམ་འོད་པོ་ཆེས། །ལོག་རྟོག་འཁྲུལ་གཏམ་
མུན་ པའི་ཁམས་བསལ་ནས། ། ཐུབ་བསྟན་གསལ་བྱེད་སྒྲོན་མེ་སྦར་ བ་བོ། ། སྲིད་པ་
གསུམ་དུ་བཙལ་ཀྱང་ཁྱོད་དུ་བས། །མིའུ་ཐུང་གིས་ནོར་འཛིན་མ་ཡི་ཁྱོན། །གོམ་སྟབས་
གཅིག་གིས་ཆོད་པ་གནའ་སྐད་ཡན། ། ཁྱོད་བློའི་ཡུལ་དུ་མདོ་རྒྱུད་ཀུན་ཀྱི་དོན། །ཅིག་
ཅར་ཆུད་ཅེས་ད་གཟོད་གསར་དུ་གྲགས། ། སྡེབ་སྦྱོར་ལྕི་ཡང་བཀྲ་བའི་སྐྱེད་ཚལ་དུ། །
སྙན་ངག་ཆུ་སྐྱེར་ཆགས་པའི་མངར་བའི་རོ། ། ཁྱོད་ཀྱི་རྣམ་དཔྱོད་བུང་བས་འཇིབ་འོས་
ཀྱི། ། རྟོག་གེ་སྐམ་པོའི་ལྕེ་ཡིས་བལྡག་བྱ་མིན། ། ཐུབ་བསྟན་ཉི་མ་ནུབ་རིར་ཡིབ་དུས་
འདིར། ། ཀློག་པ་ཐོས་བསམ་འཁོར་ལོ་ཕྱག་མཚན་དུ། །བསྣམས་པའི་ཁུར་གྱིས་བཤད་
སྒྲུབ་བསྟན་པ་མཆོག། སླད་ནས་སྤེལ་ པའི་བཀའ་དྲིན་སྐྱོང་བར་ཞུ། །འགྲོ་ལ་རྗེས་
ཆགས་མཛའ་བའི་ཞགས་པ་ཡིས། །འཆོར་མེད་བསྡམས་པའི་ཐུགས་རྗེའི་སྣང་ངོ་ལ། །
ལུས་ཅན་ཀུན་གྱི་རྣམ་པ་རྟག་འཆར་ན། ། ཕྲན་བུའི་གཟུགས་བརྙན་ལན་ཅིག་མི་འཆར་
ཅི། ། དེ་ཕྱིར་བསྐྱུད་མེད་ཐུགས་ཀྱི་མེ་ལོང་དུ། ། འཆར་རེ་བཞིན་དུ་དག་པའི་སྐྱབས་
འཇུག་དང་། །ཐོས་འཛིན་སྐྱེས་སུ་གྱུར་པའི་འཕྲིན་ཡིག་ཀྱང་། །ལྷན་དུ་སྩོལ་ཅེས་གུས་
པས་གསོལ་བ་འདེབས། །ཡི་གེ་གཅེར་བའི་ངོ་ཚ་སྒྲིབ་བྱེད་དུ། ། སྟོང་འཁུན་མཛེས་མའི་
སོར་མོའི་འདུ་བྱེད་ཀྱིས། །ངོ་མཚར་ ཐགས་སུ་བསྒྲུབས་པའི་ཅོད་པན་བཅས། །དད་
315



པའི་སོར་བཅུའི་རྩེ་ མོས་བཏེགས་ཏེ་ཕུལ། ། འཚམས་ཞུ་གསོལ་བྱེད་ཚར་ སྡོད་བྱེའུ་་་་
ཁྱོད། །རང་འདུན་མིག་ཟུང་གྱེན་དུ་རབ་བལྟས་ནས། །གསོལ་འདེབས་མགྲིན་པའི་རྫ་
རྔ་འཁྲོལ་བཞིན་དུ། །སྐྱབས་བཟང་ཆུ་འཛིན་དྲུང་དུ་རིངས་ཕུར་ཞིག།
ཁྱི་ལོར་མཚན་སྒྲོགས་ནོ་མོན་ཧན་ལ་ཕུལ་བའི་ཞུ་ཡིག ས་དགེའི་ཆུ་ཀླུང་འབུམ་ཕྲག་རོ་
གཅིག་འདྲེས། །ཟབ་གསང་ཡོན་ཏན་ནོར་བུ་གཏིང་དུ་འཁྱིལ། ། འཆད་རྩོམ་རྦ་རླབས་
གདུལ་བྱའི་ཐང་ལ་འཕྱོ། །ལུང་རྟོགས་གདེངས་ཀས་རབ་མཛེས་གང་དེའི་དྲུང༌། །གང་
གི་སྙན་ངག་ནོར་བུ་དེའི་གམ་ན༑ །ཁོ་བོའི་ཚིག་ཕྲེང་སྤེལ་བའི་མཆིང་བུ་འདི། ། དྲན་
དབང་མགུ་བའི་སྐྱེས་སུ་འགྱུར་དཀའ་ཡང་། ། བླུན་པོས་སྤྱི་བརྟོལ་བསྐྱེད་དེ་འདི་སྐད་
ཞུ། །ཁྱོད་ཀྱི་གསང་གསུམ་ཡོན་ཏན་ཟད་མི་ཤེས། །རིན་ཆེན་འབྱུང་གནས་ཟབ་རིང་ཁ་
ཞེང་ཡངས། །ལྷ་ལམ་རྒྱ་ཁྱོན་ཀུན་ཏུ་ཁྱབ་པའི་མཐའ། །འདི་གསུམ་ལྷན་ཅིག་སྨྲ་བརྗོད་
ཡུལ་ལས་འགོངས། །དེ་ཕྱིར་སྙན་ངག་མཁན་དབང་ཡོད་དོ་ཅོག། མགྲིན་པ་གཅིག་ཏུ་
བྱས་ཏེ་ཁྱོད་ཉིད་ལ། །བསྔགས་བརྗོད་གླེང་ཡང་ཡོན་ཏན་མི་རྫོགས་པས། ། གླེང་བ་པོ་
དག་དོན་མེད་ངལ་བར་འགྱུར། །སྙིགས་མའི་རང་མཚང་ཧ་ཅང་ཆེར་བདོ་བའི། །སྐྱེ་བོ་
རྣམས་ཀྱི་སྤྱོད་པ་རྩིང་དྲགས་པས། ། རྨ་མེད་གཟི་བྱིན་འབར་བའི་སྐུ་མཆོག་ལ། །རྨས་
པར་གྱུར་ཏམ་སྙམ་དུ་དོགས་ན་ཡང་། །འདམ་ལས་སྐྱེས་ཀྱང་འདམ་གྱིས་མ་གོས་ལྟར། །
དུས་ངན་སེམས་ཅན་སྐྱོབ་པར་དམ་བཅས་པའི། ། རྒྱལ་སྲས་རྣམས་ནི་སྙིགས་མས་མི་
ཚུགས་པར། །སྐྱེངས་མེད་རྟག་པར་བཞུགས་པ་དངོས་པོའི་གཤིས། །འདི་ན་འཆི་བདག་
བསུས་མ་སླེབས་ལ་ཁད། །རྣམ་གཡེང་ཆུ་གཉེར་གཅིག་རྗེས་གཅིག་གིས་འཐུད། །དེ་ཡི་
ངང་ལ་མི་ཚེ་སྟོང་ཟད་དུ། ། ཐལ་བའི་ཚུལ་ནི་སྔར་འདས་ཇི་བཞིན་ནོ། །བདག་ཡིད་རྨ་
བྱའི་འདོད་པ་བསྐང་བའི་ཆེད། ། མི་བསྐྱུད་དྲན་པའི་རླུང་གིས་རབ་བསྐུལ་ཏེ། །ཐུགས་
རྗེའི་སྤྲིན་ཕུང་ལང་ལོང་གཡོ་བ་ནས། །འཕྲིན་ཡིག་འབྲུག་སྒྲ་ཕྱུད་པར་སྒྲོག་གྱུར་ཅིག།
ཞུ་ཡིག་འབྲུག་སྒྲ་མངལ་འཛིན་གར་མཁན་མ། །ལྷ་དར་སྒྲོ་མདོངས་བཀྲ་བ་ངོམ་བཞིན་
དུ། །བྱ་མ་རྟ་ཡི་རླུང་དང་མཉམ་འགྲོགས་ཏེ། ། ཤར་གྱི་ཕྱོགས་དེར་གཤོག་རླབས་བསྐྱོད་
དེ་ཐལ། །
ཁྱི་ལོར་ཆ་གྷན་གྷོལ་ཞབས་དྲུང་ལ་ཕུལ་བའི་ཡི་གེ རྣམ་མང་མཁྱེན་མཁས་པ་པ་རབ་རྒྱས་
31 6



གྲངས་མཁས་པ་ཅན་པ། །ཡོན་ཏན་མཁས་པ་ཕྱོགས་སུ་སྒྲོག་ཅིང་གྲགས་པ་མཁས་པ་ཐོབ། །
ལྐོག་གྱུར་ཟབ་དོན་རིང་དུ་མཐོང་བ་པོ། ། མཁས་པ་བློ་གྲོས་མིག་མཁས་པ་ ཅན་གང་གི་
ཞབས་དྲུང་དུ། ། ཆོས་དབྱིངས་མཁའ་ལ་འཕུར་འདོད་མེད་མིན་ཡང་། ། དོན་མེད་་་་
འཁྲུལ་སྣང་གཟེབ་ཀྱི་སྦུབས་སུ་ཆུད། ། གཞན་ཚིག་རྗེས་སུ་ཟློས་པའི་ནེ་ཙོ་ཡང་། ། ཞུ་
མཆིད་དབྱངས་སུ་གྱེར་བ་འདི་སྐད་དོ། ། རིང་ནས་འདྲིས་པའི་ལེགས་ཚོགས་ས་བོན་
མཆོག། བསྟན་འགྲོའི་དཔལ་ཡོན་དམ་པར་ཡོངས་སྨིན་པའི། ། ཉམས་བདེའི་ལོ་་་་
འདབ་ཕྱུག་པའི་སྐུའི་ལྗོན་པ། །སྙིགས་མའི་རླུང་གིས་བསྐྱོད་པར་མ་གྱུར་གྲང་། །འདི་ན་
སྣང་སྟོང་སྒྱུ་མའི་བསླུ་བྲིད་ཀྱིས། །ངེས་དོན་སྙིང་པོ་མཐོང་ལ་སྒྲིབ་བྱེད་ཀྱང༌། །ཚིག་སྤྱིའི་
བཤད་ཡམ་སྙིང་པོར་ཞིན་པ་ཡིས། ། བསྟན་འཛིན་རྗེས་ཟློས་གསོབ་ལ་བསྟེན་འཁུལ་
ལགས། །ཡིད་བཞིན་དབང་གི་རྒྱལ་པོ་མ་བསྐུལ་བར། །འདོད་པའི་འབྲས་བུ་མི་སྟེར་
དངོས་པོའི་གཤིས།. །གཞན་དོན་ལྷུར་བཞེས་བདག་ཉིད་ཆེན་པོ་རྣམས། །འགྲོ་དོན་སྤེལ་
ལ་ངང་གིས་སྤྲོ་བས་འཇུག། དུས་གསུམ་རྒྱལ་བའང་ཕན་ཐབས་བསྒྲུབ་དཀའ་ཞེས། །
བཏང་སྙོམས་བཞག་པའི་འགྲོ་འདི་དབུགས་དབྱུང་སླད། །ཅི་ལྟར་གྱུར་ཀྱང་སྲིད་པ་མི་
སྤོང་ཞེས། ། དམ་བཅའི་ཁུར་ཆེན་འཁྱེར་ལ་སུ་ཞིག་འགྲན། ། དུས་མཐར་ཐུབ་བསྟན་
སྤེལ་བར་བྱེད་དོ་ཞེས། །རྒྱལ་བའི་སྤྱན་སྔར་ཞལ་གྱིས་འཆེས་པའི་དོན། །པུ་ལོན་ལྷག་མ་
ལུས་པའི་ལན་བཞིན་དུ། །ཆོས་སྦྱིན་མཁན་པོར་གྱུར་པ་འདི་ཀོ་རྨད། ། མཐོ་རིས་ཡོན་
ཏན་རི་ཡི་གྲངས་ཀྱིས་མཛེས། །ལུང་དང་རྟོགས་པའི་བཅུད་བཟང་ཆགས་པའི་སྣོད། །
སྐུ་མཆོག་རིང་དུ་གཞེས་ པའི་ཆོ་ག་ལ། ། ཐབས་མཁས་བསྟེན་ཚུལ་སྔར་བས་གཟབ་པ་
མཁྱེན། ། སྤྱན་རས་བཙའ་བའི་ཡུལ་ལས་མ་དོར་བར། །ཡིད་དགའི་གསོས་སུ་གྱུར་པའི་
བཀའ་ཡི་མཆེད། ། སྐྱེས་བཟང་རྟེན་དང་འབྲལ་མེད་སྦྲགས་མ་ཅན། ། སླད་ནས་རིམ་
པས་ཡང་ཡང་ཕེབས་པར་མཛོད། །ཅེས་གཟིགས་རྟེན་ལྷ་རྫས་བཅས་ ཨ་ལ་ཤའི་གཡོན་དགོན་
དགེ་སྒྲུབ་གླིང་ནས་ཕུལ། །
སྟག་ལོར་ཆ་གྷན་གྷོལ་ཞབས་དྲུང་ཡེ་ཤེས་སྨོན་ལམ་ལ་ཕུལ་པའི་ཡི་གེའི་ས་བོན། འགྲོ་ལ་དམ་
ཆོས་འོ་མ་ལྡུད་པའི་མ། །ཉོན་མོངས་ཟུག་རྔུར་དཀ་ར་པོ་གཅིག་ཐུབ་སྨན། ། སྐལ་ལྡན་
ཡོངས་ལ་ངལ་གསོ་ སྟོབ་ པའི་གནས། ། བསྟན་པའི་དཔལ་གྱུར་དམ་ པའི་ཞབས་དྲུང་
317



•
དུ། ། ཚིག་སྦྱོར་ཕུན་སུམ་ཚོགས་པའི་སྒེག་མཆོར་པོས། །གཞོན་ནུ་བློ་ལྡན་ཡིད་ཀྱི་བརྟན་
པ་ ཀུན། །ཅིག་ཅར་འཕྲོག་པའི་སྙན་ངག་ཆོམ་རྐུན་མ། { སྙན་འཇེབས་ཚིག་གི་རྒྱང་གླུ་
འདི་ལྟར་གྱུར། །གང་གི་སྐུ་མཆོག་སྔར་བས་ཆེས་ལྷག་ཏུ། །འཚོ་ཞིང་གཞེས་པའི་གཏམ་
སྙན་བསེར་བུ་གང་། །ཅོལ་ཆུང་རྒན་པོའི་རྣ་བར་སོན་པ་ན། ། ཡིད་ལ་ངོ་མཚར་དཔལ་
་ བཟང་ཅི་ཡང་སྦྱིན། །རྩིང་སྤྱོད་བལྟས་ན་མས་ཀྱང་དོར་ཕོད་པའི། ། དྲིན་ལན་གནོད་
པས་འཇལ་འདོད་སྙིགས་མའི་ཁྲོད། ། རང་གི་གནས་བཞིན་འཁོར་བ་མི་འདོར་བར། །
བག་ཕེབས་བཞུགས་ཁྱོད་བདག་ཉིད་ཆེན་པོའི་རྟགས། །དེ་ལྟར་ན་ཡང་ཕན་བདེའི་རོ་
བཟང་བཅུད། །འཛིན་པའི་སྐུ་མཆོག་པད་དཀར་གཞོན་ནུ་ནི། ། སྙིགས་མའི་བྱིན་ཟས་
རྟག་ཏུ་བསྲོས་གྱུར་ཀྱང་། ། བཀྲག་མདངས་ཉམས་པ་མེད་འདི་ཤིན་ཏུ་མཚར། ། ཁྱོད་
ཉིད་ལུང་རྟོགས་ནོར་འཛིན་མ་ཡི་ཁྱོན། །རྣམ་དཔྱོད་གོམ་པ་གཅིག་གིས་ཆོད་དོ་ཞེས། །
ཐོས་ པས་གནའ་དུས་ཁྱབ་འཇུག་ལས་ གཞན་ པའི། ། མགྲིན་སྔོན་ གཉིས་པ་ལོགས་སུ་
མཆིས་སོ་སྙམ། །རྒྱལ་བསྟན་དམའ་བའི་དུས་མཐའ་འདི་དགོངས་ནས། །བཤད་པའི་
རྩིབས་སྟོང་འཁོར་ལོ་ཕྱག་མཚན་དུ། །ལེགས་པར་བཞེས་ཤིང་སྒྲུབ་བསྟན་སྤེལ་བ་ལ། །
ལྷོད་པ་མེད་པའི་བཀའ་དྲིན་སྐྱོང་བར་རིགས། །ངེས་པའི་དོན་ལ་ཀུན་གཞི་གནས་གྱུར་
ཀྱང༌། །དྲང་དོན་སྣང་ངོར་བཞིན་ལག་རྣམ་པ་ཅན། ། ངང་ཚུལ་འདི་ལས་ཡུད་ཙམ་མི་
གཡོ་བར། །ཐེར་ཟུག་རྟག་པའི་ཟླ་ལ་འགྲན་པར་འཚལ། །བདག་ལུས་པད་ཚལ་བཤེས་
གཉེན་ཉི་འོད་ཀྱིས། ། ཀློག་པ་ ཐོས་བསམ་འདབ་ཕྲེང་བཞད་པའི་དབུས། །རྩོམ་པའི་
སྦྲང་རྩི་འཛིན་ཅིང་ཚེ་ཕྱི་མའི། །སྒང་པུའ ང་ཅིག་ཅར་འཛིན་ལ་ཉེ་སྐབས་ལགས། །སླད་
ཆར་མཉེས་གཤིན་འཕྲོས་ཚོགས་ཡ་མུ་ན། ། སྡེབ་ལེགས་ཚིག་གི་རླབས་ཕྲེང་གཡོ་ ་་་་
ཅན། །བྱ་མ་རྟ་ཡི་ས་འཛིན་ལམ་ཡངས་པོར། །འགོག་མེད་རྒྱུ་བའི་བཀའ་དྲིན་མི་བསྙེལ་
ཞུ། །ཞུ་ཡིག་གཅེར་བའི་ངོ་ཚ་སྒྲིབ་བྱེད་དུ། ། སྟོན་མཚན་ཟླ་བའི་འོད་ལ་འགྲན་བཟོད་ .
པའི། ། དྲི་བྲལ་ལྷ་ཡི་གོས་བཟང་སྲིད་རིང་བཅས། ། གཟའ་སྐར་འཕྲོད་སྦྱོར་དགེ་བའི་
ཚེས་ལ་ཕུལ། །
གསེར་ཐོག་ནོ་མིན་ཧན་ལ་ཕུལ་བའི་ཞུ་ཡིག་གི་ས་བོན། ཚོགས་གཉིས་དྲེགས་ལྡན་གདོང་
ལྔའི་གཉའ་བར་འགྱིང་། །ཐུབ་བསྟན་རྒྱལ་མཚན་སྙིང་སྟོབས་ཕྲག་པར་འགེལ། །ལེགས་
318.



བཤད་ནོར་བུ་མགྲིན་པའི་ནེའུ་ལེ་ནས༑ ༑ སྐྱུགས་མཁས་རྣམ་མང་ཐོས་སྲས་གང་དེའི་
དྲུང་། ། གཏན་བདེའི་མཁའ་ལ་གཤོག་རླབས་བསྐྱོད་འདོད་ཀྱང་། ། སྨྲ་བ་མང་བས་་་
འཁོར་བའི་གཟེབ་ཏུ་ཚུད། ། དོན་སྟོང་མ་ཎི་རྗེས་བཟློས་དུས་འདའ་བའི། །གུས་ལྡན་
མར་གད་མདངས་ཅན་དེས་ཞུ་བ། ། གསང་གསུམ་ཡོན་ཏན་རིན་ཆེན་མི་ཟད་པས། །
ཕྱུར་བུར་གཏམས་པའི་གཟུགས་སྐུ་ཆུ་གཏེར་ཀློང་། ། མཁས་བཙུན་བཟང་བའི་གཏིང་
དཔག་དཀའ་བ་དེ། ། མཛད་འཕྲིན་རྦ་རླབས་མཁའ་ལ་འཕྱུར་བ་རྨད། །ཉི་ཟླ་ཟུང་གིས་
ཉིན་མཚན་རེས་མོས་སུ། །སྐར་མའི་ཚོགས་དག་གྲོགས་སུ་སྐྲུན་བྱས་ཏེ། ། གླིང་བཞི་མྱུལ་
ཞིང་བཙལ་མཐར་ཁྱོད་གཅིག་པུ། ། མགྲོན་གྱི་ཕུལ་དུ་རྙེད་པར་གོར་མ་ཆག། རིག་
གནས་ལྔ་ཡི་དགོངས་དོན་ལྟད་མོ་གང་། ། རྨོངས་རྟུལ་ཁྲོད་དུ་འཕྱན་ན་མི་རུང་ཞེས། །
ཁྱོད་ཀྱི་མཁྱེན་པ་ཡངས་པའི་རྩིག་ངོས་ལ། །མཁས་མང་གྲོས་མཐུན་མཛུབ་རྩེས་བྲིས་སམ་
སྙམ། ། སླར་ཡང་མི་ཤིགས་འགྱུར་མེད་རྡོ་རྗེའི་སྐུ། །གདུལ་བྱ་ཚུ་རོལ་མཐོང་བའི་ལྟར་
སྣང་ངོར། ། བགྲེས་ཤིང་འགྱུར་བའི་ངང་ཚུལ་ རྒྱུད་བསྲིངས་ཏེ། །འགྲོ་བའི་གཙུག་ཏུ་
ཞབས་སེན་བརྟན་པར་མཛད། །འདི་གར་བདག་ལུས་སྟོན་མཐའི་པད་དཀར་སྡོང་། །
མགོན་ཁྱོད་ཐུགས་རྗེའི་ཉི་ཟེར་གྱིས་དྲོས་པས། ། འཆི་བདག་བ་མོས་རེ་ཞིག་མ་གཙེས་
མུས། །འཇིག་རྟེན་ཕྱི་མའི་སྒང་བུ་འཛིན་ལ་བྲེལ། ། ཁྱོད་སྐུ་ཉི་མ་ཡུལ་གྱིས་བསྐལ་ན་
ཡང་། ། ཐུགས་རྗེའི་ཞགས་འོད་རིང་པོར་སྤྲོ་བ་ཡིས། ། རྒན་བུའི་ཡིད་ཀྱི་འདབ་བརྒྱ་
བཞད་པའི་སླད། །བཀའ་མཆིད་བླང་དོར་གསལ་བ་རྒྱུན་དུ་འཚལ། ། དགྱེས་པའི་སྤྱན་
རས་ཡུད་ཙམ་བཙའ་བའི་རྟེན། ། ཞུ་ཡིག་བདོག་པའི་སྐྱེས་དང་བཅས་པ་དེ། ། གང་གི་
ཕྱོགས་སུ་གུས་འདུད་ལྷུར་བླངས་ངོས། །བྱ་མ་རྟ་ཡི་ལག་ཏུ་གཏད་དེ་ཕུལ། །
འབྲུག་ལོར་གྷོ་བའི་ནོ་ཡོན་འུ་ཐུག་ཐུས་བསྩལ་བའི་གསུང་ལན། བླ་མ་ཡི་དམ་མཁའ་སྤྱོད་
བསྲུང་མའི་ཚོགས། །ཀུན་ཀྱི་དོད་པོ་ཡེ་ཤེས་མགོན་པོ་ཡི། །ཞབས་སེན་ནོར་བུའི་ཏོག་
གིས་རབ་མཚན་པའི། ། ཐུབ་བསྟན་རྒྱལ་ མཚན་ཀུན་ལས་རྒྱལ་གྱུར་ ཅིག། གང་གི་
སྤོབས་པ་མི་འཇིགས་བཞི་ལྡན་དུ། །མངོན་སུམ་མཚོན་བྱེད་སེང་གེ་ཟུང་བཞི་པོ། །རྣམ་
པར་བསྒྱིངས་པའི་ཁྲི་ལ་ཞབས་པད་མཆོག། སྐྱེངས་མེད་ངལ་གསོ་མཛད་པ་གང་དེའི་
དྲུང་། །གང་གི་གསང་གསུམ་ཡོན་ཏན་བསེར་བུ་ཡིས། །དད་པའི་པད་སྡོང་གཡོ་དང་
31



ཆབས་ཅིག་པར། །ལག་པའི་ཆུ་སྐྱེས་གཞོན་ནུ་ཁ་འབུ་བའི། །རྣམ་འགྱུར་དང་བཅས་ཞུ་
མཆིད་འདི་སྐད་གསོལ། །རྒྱུ་མེད་པར་ཡང་མཉེས་གཤིན་མཛའ་བའི་ཐུགས། །ཀུན་ལ་
སྙོམས་པར་འཇུག་པའི་འཇུག་ངོགས་ལས། ། སྙན་དགུའི་ཚིག་གིས་སྤུད་པའི་འཕྲིན་ཡིག་
རྒྱུན། །སྔ་ཕྱིར་བསྩལ་པ་ཇི་བཞིན་སུག་པར་སོན། ། བཀའ་མཆིད་སྐྱེས་བཟང་རྟེན་གྱི་
སྒེག་ཆོས་ཅན། །བདུད་རྩིའི་བགོ་སྐལ་བཞིན་དུ་ཐོབ་པའི་ཚེ། །ཡིད་ལ་དགའ་བའི་ཚོར་
བ་རྒྱས་དྲགས་པས། །ཀུན་རྟོག་ངན་པའི་རྒྱུ་བ་རེ་ཞིག་ནུབ། །སྙན་ནོ་སུམ་རྩེན་ཡུལ་དུ་
ལྷ་རྒྱལ་འཕྲིན། །ཕུར་བུའི་སྙན་ལ་སྙན་ངག་ཚིག་གི་རྒྱུན། གཙུག་ཕུད་ཅན་ལ་དབྱར་
སྐྱེས་རྔ་གསང་སྐད། །ཁོ་བོའི་རྣ་བར་ཉིད་སྐུ་འཚོ་གཞེས་གཏམ། །རྫོགས་ལྡན་དུས་ཀྱི་
བསྐལ་བར་མ་བྱུང་ཞིང༌། །གསོ་སྦྱོང་འཕགས་ཀྱི་སྤྱི་བོ་ལས་ཀྱང་མིན། ། ཐོས་བསམ་མ་
མའི་ནུ་ཞོ་མ་འཐུང་བར། །རང་དགར་རྒྱུད་སྡེ་གླིང་བཞིར་དབང་འདི་ཅི། །འོན་ཏང་
སྔོན་གོམས་ཆོས་ཀྱི་བག་ཆགས་རྒྱུན། ། སེམས་ སྟེང་བསྐོས་པ་སླར་ཡང་སད་ཅེ་ན། །
བཅོལ་བའི་ནོར་བཞིན་ཚེ་འདིར་སྤྱོད་ཅེས་པ། །བདེན་པའི་ཚིག་ཏུ་ད་གཟོད་འཁུམས་
ལགས་སོ། །མདོ་རྒྱུད་རྣམ་པར་འབྱེད་པའི་བློ་གྲོས་མིག། མང་ཐོས་གསེར་གྱི་ཐུར་མས་
མ་ཕྱེ་བར། །རིག་གནས་ཀུན་ལ་ནང་བྱན་ཆུད་པ་འདི། །སྐྱེས་ཆེན་གཞན་ལ་བརྙས་པར་
འགྱུར་གྱིས་དོགས། །ཐ་མལ་སྦྱང་གཞི་ལྕགས་ཀྱི་ཁམས་དྲུང་པོ། །སྦྱོང་བྱེད་ཐབས་ལམ་
དངུལ་ཆུའི་སྦྱོར་བ་ཡིས། །ཆོས་སྐུ་རིན་ཆེན་ཁམས་སུ་བསྒྱུར་བ་འདི། །འཕགས་ཡུལ་
པཎ་ཆེན་རྗེས་སུ་རྐང་པ་འཇོག། གང་ཤར་སེམས་ཀྱིས་བཅོས་པའི་འཕྲུལ་སྣང་དུ། །
ཅད་ཀྱིས་མཆོད་པའི་དབྱིངས་རིག་རྣམ་དག་ལ། །རྟག་ཏུ་སྤྱོད་པའི་དགའ་སྟོན་འཕེལ་
ལམ་ཞེས༑ ། འཇིག་རྟེན་ལུགས་ཀྱི་འཚམས་ཞུ་གསོལ་བ་ལགས། །འདི་ན་བྱེད་པོ་ལས་
ཀྱིས་འདུས་བྱས་པའི། ། ལུས་རྟེན་ཁོག་པ་གནས་ཆུང་ཁང་རུལ་ནི། ། ད་ལྟ་འཆི་བདག་
རླུང་གིས་མ་བཅོམ་པར། །རྣམ་ཤེས་ལམ་འགྲོ་མཁན་གྱིས་མ་སྟོང་ཙམ། །ལུས་ཅན་སྙིང་
རྗེའི་ཞགས་པས་མི་གཏོང་བའི། །སྔོན་གྱི་གཡར་དམ་དེ་བཞིན་ཁོ་བོ་ཡང་། །ཐུགས་དམ་
རྭ་བའི་དཀྱིལ་ནས་མ་འདོར་བར། །ཡིད་གསོའི་སྨན་ གྱུར་འཕྲིན་ཡིག་ཆད་མེད་་་་་་་
འཚལ། ། ཁྱོད་ཐུགས་དམ་བཅའ་གསུམ་ལྡན་ཉག་ཕྲན་དེ། ། གང་ལ་ཚད་བཞག་དེར་ནི་
ཁོ་བོ་ཡི། །བདག་འཛིན་འགོང་པོ་འདི་ཀ་འབེན་དུ་བཙུགས། །དེ་ཉིད་མྱུར་དུ་སྒྲོལ་ཅིག་
320



ནཱ་མ་ཎ། ། སླད་ཆར་མཆོག་གསུམ་བྱིན་རླབས་ཉེར་བཀུག་ནས། ། འཛམ་གླིང་འགྲོ་བའི་
བསོད་ནམས་ རལ་ ཅོག་རྩེར། ། མི་ ཤིགས་གཡུང་དྲུང་གིས་མཚན་ཞབས་ པད་མཆོག།།
གཡོ་བ་མེད་པའི་བདེན་སྨོན་ བདར་བར་འཆེལ། །ཞུ་ཡིག་འདི་སྐད་སྒྲོག་པའི་ཁུ་བྱུག་
ཁྱོད། ། ལྷ་རྫས་སྤུ་སྡུག་ངོམ་ཞིང་སྐྱེངས་མེད་པར། །དམ་པའི་ཕྱག་སོན་འཁྲི་ཤིང་རྩེར་
སོང་ནས། །གནམ་ལོ་གསར་བའི་སྐད་སྙན་ཆེར་སྒྲོགས་ཤིག།
ཨོར་དུ་སུའི་བཀྲ་ཤིས་ཆོས་གླིང་གི་བླ་མ་ལ་ཕུལ་བའི་ཆབ་ཤོག་རྣ་བའི་བཅུད་ལེན། ཐུབ་
བསྟན་ཁུར་གྱིས་རབ་གནོན་ཤིང་རྟ་ཆེ། ། སྙིགས་མའི་འདམ་དུ་བྱིང་ལ་མངོན་ཕྱོགས་
ཚེ། །ཐབས་མཁས་ཐུགས་རྗེས་འདྲེན་པའི་ཁ་ལོ་བ། །སྔོན་མེད་བསྟན་འཛིན་མཆོག་གི་
སྐུ་ཞབས་སུ། །གང་ཞིག་འབྲུག་སྒྲ་དལ་གྱིས་ལྡིར་བ་ལ། །རྨ་བྱ་དགའ་བས་གར་བསྒྱུར་
གཤིས་ལུགས་ལྷར། །དམ་པ་ཁྱོད་ཀྱི་ངོ་མཚར་མཛད་བཟང་གིས། ། ཡིད་རབ་འཕྲོག་སྟེ་
འཚམས་འདྲི་འདི་སྐད་ཞུ། ། དེང་དུས་ལེགས་བྱས་དྲོད་ཀྱིས་རབ་སྨིན་ཞིང༌། ། ཕན་་
བདེའི་གྲིབ་བསིལ་སྣུམ་པའི་ཡལ་ག་ཅན། ། གང་སྐུ་དགོས་འདོད་ཀུན་འབྱུང་དཔག་
བསམ་ལྗོན། །འགྲོ་བའི་ཉེར་འཚོར་ལྷམ་མེར་བཞུགས་ལས་ཅི། ། འདི་ན་སླད་མའི་དོན་
ཆེན་མི་སེམས་བདག། སྲིད་པའི་ཕུན་ཚོགས་སྒྱུ་མའི་མཛེས་མ་དང་། ། མཛའ་གཙུགས་
གཏམ་གྱིས་སྣང་བ་སྒྱུར་བ་ཡིས། ། མི་འཆི་སྙམ་པའི་ལུགས་སུ་བདེ་བར་གནས། །སྲིད་
པའི་སྐྱོན་ མང་རྗེན་པར་གཟིགས་ པ་ཁྱོད། ། ཐར་པའི་ལམ་ལས་ནམ་ཡང་མི་འཁྱོག་་་
ཅེས། །ཡིད་ནས་འདའ་དཀའི་དམ་བཅའ་སྙིང་དཀྱིལ་དུ། །འཆང་བས་བསླབ་གཞིའི་རྒྱུ་
ལས་ཅི་སྟེ་འགོངས། །ཁྱོད་ནི་ཆོས་ལ་རྟག་ཏུ་འགྲུས་པ་ཡིས། །ངལ་བ་མེད་པར་ཐོས་པ་
ལྷུར་མཛད་པའི། ། རྣམ་འགྱུར་དེ་འདྲ་མཐོང་ཚེ་ཤེས་བྱའི་ཁམས། །ངེས་པར་ཡངས་
པའི་མཐའ་ལ་ཐེ་མི་ཚོམ། །དེ་ལྟ་ན་ཡང་ཁྱོད་ཐུགས་སྡེ་སྣོད་ཀྱི། ། ཡོན་ཏན་ཕུང་པོས་
མངོན་པར་གནོན་པའི་ལྕིད། ༐གཡོ་མེད་གྱེན་དུ་གདེགས་བཟོད་ནོར་འཛིན་མ། །ཆུ་
གཏེར་ཀློང་དུ་མ་བྱིང་ངོ་མཚར་ཆེ། ། ཁྱོད་ཀྱིས་སྙིགས་མའི་དུས་འདིར་གྲངས་མེད་་་་
འགྲོ། ། ཐར་བ་མཆོག་ལ་འདྲེན་པའི་ཚུལ་འདི་ནི། །ཨེ་མ་འབྱོན་འགྱུར་རྒྱལ་བ་དེ་དག་
གིས། །འགྲོ་དོན་སྤེལ་ལ་ཅུང་ཟད་མི་གནོད་དམ། །ཉི་ཟླ་ཟུང་གིས་ཉིན་མཚན་རེས་མོས་
སུ། །ནོར་བུའི་སྒྲོན་མ་སྟོང་ཕྲག་སྦར་བྱས་ཏེ། །གླིང་ཀུན་མྱུལ་མཐར་དམ་པ་ཁྱོད་གཅིག་
321



པུ། ། མགྲོན་གྱི་ཕུལ་དུ་རྙེད་ཅེས་ཁོ་བོས་གླེང་། །དེང་དུས་ཐུབ་བསྟན་མར་ངོའི་ཟླ་བ་
ནི། ། ཆོས་ཚུལ་གཟུ་ལུམ་སྤྱོད་པའི་སྤྲིན་གྱིས་གཡོགས། །བསྟན་འཛིན་སྐར་ཚོགས་གཟི་
འོད་འཕྲོ་བ་ཡང་། །ཞི་བདེ་ཆུ་ལྷའི་ཕང་བར་མནལ་ཐབས་འཆའ། །དེ་སླད་གཞིག་བྲལ་
ཁྲི་ལ་འགྱུར་མེད་ཞབས། །བཀོད་པ་གཡོ་མེད་མཛད་པ་ལྷོད་མེད་ངོས། །རིག་གཞུང་ཆེ་
ཆུང་ཡན་ལག་བཅས་པ་ཡི། །བསྟན་པའི་རྒྱལ་མཚན་མི་སྙོལ་བསྒྲེང་དུ་གསོལ། །སླར་
དུས་ རང་གཞན་མཉམ་ལ་ཕན་ཆེད་དུ། ། ཚིག་དོན་དག་ལ་དོགས་གནས་ཆེ་ཕྲའི་་་་
རིགས། །ཡིག་ངོར་ཕབ་པའི་དྲི་བ་དྲིས་ལན་ཚུལ། ། རྒྱུན་དུ་བཀའ་སྩལ་འབྱུང་ན་ཅི་མ་
རུང༌། །འཚམས་ཞུའི་ཡི་གེ་རྣ་བའི་བཅུད་ལེན་འདི། །གང་གི་སྙན་གྱི་དབང་པོ་དགྱེས་
ཕྱིར་དུ། །ཚིགས་སུ་བཅད་པའི་རོལ་མོ་འཁྲོལ་ལགས་ཀྱི། །གལ་ཏེ་སྦྱོར་སྡེབ་དམན་ན་མི་
ཁྲེལ་ཞུ། །འཇམ་གཉེན་རེག་བྱས་ལྷ་གོས་དཔལ་འཕྲོག་ཅིང་། ། མདངས་བཟང་འོད་
ཀྱིས་ཟླ་བའང་སྐྱེངས་བྱེད་པའི། །དར་དཀར་་དད་པའི་བུ་མོ་དཀར་མཛེས་ཁྱོད། ། གང་
གི་མཚམས་འདྲིའི་སླད་དུ་རིངས་འཕུར་ཞིག། ཅེས་པ་འདི་ནི་ལྷ་ལྡན་གྲྭ་སྐོར་བ། །ཨ་
ལག་ཤ་ཡི་བསྟན་དར་ཞེས་བགྱི་བས། །ནེ་ཙོས་བརྗོད་པ་ལྟ་བུའི་དོན་སྟོང་ཚིག། ཞེ་ལ་
གང་ཤར་ཡི་གེའི་ལམ་དུ་བསྐྲུན། ། །
བྱ་ལོར་སུམ་པ་པཎྜི་ཏའི་སྤྲུལ་སྐུ་རིན་པོ་ཆེར་ཕུལ་བའི་ཞུ་ཡིག་མཁྱེན་པའི་སྤྱན་ཡངས་གཞུང་
ལུགས་ཐང་ལ་བལྟ། །བརྩེ་བའི་གཤོག་ཟུང་གཞན་དོན་མཁའ་ལ་ལྡིང༌། །ལུང་རིགས་
མཆུ་སྡེར་ཕས་རྒོལ་ལྟོས་འགྲོར་ཇམ། །དམ་པ་གཉིས་སྐྱེས་རྒྱལ་པོའི་ཞབས་དྲུང་དུ། ། སྡེ་
སྣོད་ཙན་དན་ལྗོན་དང་ཡུན་འགྲོགས་པས། ། ཚིག་སྤྱིའི་དྲི་ཡིས་ཅུང་ཟད་འགོས་གྱུར་
ཀྱང་། ། རྟོགས་པའི་འབྲས་བུས་དབེན་པའི་ཤིང་ཕལ་བ། ། ཆོས་བརྒྱུད་ལོ་འདབ་དུད་
པས་འདི་སྐད་གསོལ། །གཟི་འོད་འཁྱུག་པའི་རྒྱུ་མཚོའི་མར་སར་བ། །ལྟར་སྣང་འཁྲུལ་
ངོར་འཕེལ་འགྲིབ་ཅན་ཡིན་མོད། །ཡང་དག་དོན་དུ་བདེ་འབྱུང་གཙུག་རྒྱུན་ལ། ། སྣོན་
བྲི་ཡོད་ཅེས་ཤེས་ལྡན་སུ་ཞིག་གླེང༌། །འོན་ཀྱང་ཐུན་མཚམས་སར་བའི་མདངས་འཛིན་
པའི། །རྣམ་གསུམ་གོས་ཀྱིས་རྣམ་པར་བཀྲ་བའི་སྐུ། ། གུར་གུམ་ཆར་གྱིས་ལན་བརྒྱར་
བཀྲུས་པ་བཞིན། །མཁས་མང་གསེར་རིའི་ཁྲོད་དུ་བརྗིད་ལེགས་སམ། །སྐལ་ལྡན་གདུལ་
བྱའི་བསོད་ནམས་བྱེད་པོ་ཡིས། །རི་མོར་བྲིས་པའི་གཟུགས་སུ་གྲུབ་པ་ཁྱོད། །ད་ལྟ་
322



བསྟན་དང་འགྲོ་བའི་སྲོག་ཤིང་དུ། ། འཚོ་གཞེས་བརྟན་པའི་ གཏམ་སྙན་རྣ་བའི་་་་་་་
བཅུད། །འདི་ན་ལུས་ཀྱི་རྫིང་ཆུང་འཕེལ་བའི་རྐྱེན། ། ཚེ་སྣོད་ལྟག་ཆུའི་རྒྱུ་བ་ཆེས་ཕྲ་
བས། །སྲོག་གི་མེ་ཏོག་ སྐེམ་ལ་མངོན་ཕྱོགས་ཏེ། ། རྣམ་གཡེང་བསེར་བུས་ཕྱད་པར་
བསྐྱོད་བཞིན་གདའ། །སླད་ཆར་བརྟན་གཡོ་ཀུན་གཟིགས་སྤྱན་ལམ་ནས། །དོར་བ་མེད་
པའི་རྡོ་རྗེའི་གསུང་འཕྲིན་རྒྱུན། །ཉི་ཟླ་ཟུང་གི་བགྲོད་པ་ཇི་བཞིན་དུ། །ཆད་མེད་་བསྩལ་
བའི་བཀའ་དྲིན་མི་ཆུང་འཚལ། ། ཞེས་པའི་ཞུ་མཆིད་དཎྜིའི་གཞུང་ལུགས་ལ། ། རེག་
ཙམ་འོས་པའི་སྙན་ཚིག་ཕྲ་མོ་དང་། །ཆབས་ཅིག་དྲི་མ་མེད་པའི་དར་དཀར་པོ། །སྤྱན་
ཟུང་རྣམ་པར་གཡོ་བའི་རྟེན་དུ་ཕུལ། །
དགེ་ལྡན་ཁྲི་སྤྲུལ་རིན་པོ་ཆེར་ཕུལ་བའི་ཞུ་ཡིག། རྨད་བྱུང་ཐུགས་བསྐྱེད་ས་བོན་གྲུང་པོ་
ལས། །ཕུན་ཚོགས་དུས་སུ་སྨིན་པའི་ཨ་ཤོ་ཀ། འཕྲིན་ལས་འདབ་སྟོང་ཁྱབ་བརྡལ་ཆེར་
སྤྲོ་བའི། །འགྲན་བྲལ་བཤེས་གཉེན་ལྗོན་བཟང་ཁྱོད་ཞབས་སུ། །རབ་གུས་དང་པའི་དྲི་
བཞོན་ཕུལ་ཤུགས་ཀྱིས། །ལུས་ཀྱི་འཁྲི་ཤིང་འདར་ལྡན་གཡོ་བའི་རྩེར། །མགྲིན་པའི་ཁུ་
བྱུག་འཇོ་སྒེག་གར་བསྒྱུར་ཞིང་། ། ཞུ་ཡིག་རྣར་འཇེབས་སྙན་གླུ་འདི་ལྟར་འབུལ། ། དེང་
ཆར་ཉེས་ལྟུང་ར་རི་ཡོངས་བསལ་བའི། །གཟུགས་སྐུ་རི་བོང་མཚན་མས་ཉེར་མཛེས་
པ། །ལུས་ཅན་ཡིད་མཁར་རྟག་ཏུ་རྒྱུ་བ་འདི། །སྐྱེ་དགུའི་བསོད་ནམས་མི་དམན་རྟགས་
སུ་ངེས། ། གང་གི་སྤྱི་བོའི་མ་ལས་མ་འཁྲུངས་ཀྱང་། ། ལེགས་བཤད་ནུ་ཞོ་འཐུང་བའི་
དྲེགས་ལྡན་ཁྱོད། །འཕྲིན་ལས་གསེར་གྱི་འཁོར་ལོས་རྒྱུད་སྡེ་ཡི། ། གླིང་བཞིའི་གྲོང་ལ་
དབང་བསྒྱུར་ཨེ་མ་རྨད། ། ཐ་མལ་སྣང་ཞེན་སྦྱང་གཞི་ ལྕགས་ནག་ཁམས། ། ཐབས་་་
མཁས་ཐུགས་རྗེ་དངུལ་ཆུ་རྩི་སྨན་གྱིས། །ཐམས་ཅད་རིན་ཆེན་གསེར་དུ་བསྒྱུར་བ་ལ། །
ཁྱོད་ཐུགས་གཅིག་ཏུ་གཞོལ་བ་གོར་མ་ཆག ཀུན་ནས་རངས་པའི་སེམས་རྒྱུད་བསྐུལ་
བའི་མཐུས། ། པིར་ཐོག་དབང་པོ་སུས་ཀྱང་བསྐྲུན་དཀའ་བའི། ། མཚན་དཔེའི་རི་མོས་
རྣམ་བཀྲ་ཁྱོད་ཀྱི་བཞིན། ། ཡིད་ཀྱི་རྩིག་ངོར་ཡང་ཡང་སྤྲས་པར་བགྱི། །འདི་ནི་གཉིས་
སྣང་འཁྲུལ་བའི་བཙན་དུག་རོ། །མཆོག་ཏུ་མངར་བར་འཛིན་པའི་གཙུག་ཕུད་ཅན། །
ཆོས་བརྒྱུད་ནམ་མཁའི་མཐོངས་ལ་གྱེན་ཕྱོགས་ཏེ། །རྣམ་གཡེང་སྣ་ཚོགས་གར་གྱིས་བྲེལ་
བར་གནས། །སླད་ཆར་གང་གི་ཐུགས་ཀྱི་ཨཱ་དརྣར། ། བདག་འདྲའི་གཟུགས་བརྙན་རེ་
323



ཞིག་འཆར་དཀའ་ཡང་། །འགྲོ་ཀུན་སྙི་རྗེའི་ཡུལ་ནས་མི་གཏོང་ཞེས། ། རྒྱལ་བའི་སྤྱན་
སྔར་ཇི་ལྟ་དམ་བཅས་བཞིན། །བརྩེ་ཆེན་ཐུགས་རྗེ་ནོར་བུའི་བ་གམ་ལས། །ཕྲན་བུ་ནམ་
ཡང་གཞན་དུ་མི་འཕྱན་པར། །ཡིད་ཀྱི་གསོས་སུ་ཕན་པའི་གསུང་འཕྲིན་རྒྱུན། ། ཆད་
མེད་སྩོལ་བའི་བཀའ་དྲིན་མི་བསྐྱུད་འཚལ། །ཞེས་པའི་ཞུ་ཡིག་དཔྱིད་ཀྱི་ཕོ་ཉ་ཁྱོད། །
གང་གི་མདུན་སར་འཕུར་ལྡིང་ཟློས་གར་གྱིས། །མྱུར་བར་སོང་ལ་མགྲིན་པ་འདར་ལྡན་
བཅས། །སྙན་ཚིག་མགྲིན་པའི་རྫ་རྔ་སྒྲོགས་ཤིག་གུ།
སྨིན་གྲོལ་ནོ་མིན་ཧན་ལ་ཕུལ་བའི་ཞུ་ཡིག བླ་མེད་མཁྱེན་བརྩེ་ནུས་པའི་གཟི་འོད་
ཀྱིས། །འཇིག་རྟེན་གསུམ་གྱི་རྒུད་མུན་མཐར་མཛད་ཅིང་། །བདེ་ལེགས་ཆུ་སྐྱེས་འདབ་
བརྒྱ་གྲོལ་བའི་དཔལ། ། ཐུབ་བསྟན་སྣང་བའི་མཛོད་ཀྱི་ཞབས་སྟེགས་སུ། ། གུས་ཕྲན་
ཡིད་ཀྱི་འཁྲི་ཤིང་འཁྱོག་པོའི་རྩེར། །རྣམ་དཔྱོད་པད་དཀར་ལང་ཚོ་དར་བའི་དབུས། །
སྙན་ངག་གེ་སར་ལྡེམ་ལྡེམ་གཡོ་བ་བཙས། །ཞུ་མཆིད་རྐང་པ་དྲུག་པས་གླུ་འདི་ལེན། །ཉེ་
ཆར་ཁྲིམས་གཙང་ཡུ་བས་ཉེར་བཏེགས་སྐུ། །ངུར་སྨྲིག་གོས་བཟང་ལེགས་ཀླུབས་རྒྱལ་
མཚན་ལ། ། སྙིགས་དུས་སྐྱེ་བོའི་རྩིང་སྤྱོད་རྟག་འགྲོ་ཡིས། །རྣམ་པར་མ་གཡེང་བརྟན་
པར་བཞུགས་ལགས་གྲང་། །ཉི་འོད་འབུམ་གྱིས་བཞུས་པའི་གསེར་ཞུན་ཐིག། ལན་
བརྒྱ་བྱུགས་འདྲའི་ངུར་སྨྲིག་རོལ་མཛད་སྐུ། ། བྱིན་ཆགས་འོད་འབར་མཚན་དཔེའི་
རྒྱུན་ལྡན་དུ། །འཚོ་གཞེས་དྭངས་ཚུལ་ཐོས་པས་གློ་བ་ངོམ། །ཐུབ་བསྟན་རྫིང་བུ་སྙིགས་
མའི་ཉིས་འཐུང་གིས། །ཅི་དགར་བརྫི་བའི་ངང་ཚུལ་མི་བཟོད་པར། །སོས་དལ་མལ་དུ་
ཡུད་ཙམ་མི་མནལ་བར། །ཐུགས་རྗེའི་ཀྱོ་བ་རིང་པོར་སྐྱོང་ལས་ཅི། །འགྲོ་ཀུན་ཐར་ལམ་
དམ་པར་བསུ་ལགས་སམ། །གཞན་དོན་ཁུར་གྱིས་ངལ་བར་མ་གྱུར་ཏམ། །རྒྱལ་བསྟན་
གྱེན་དུ་བཏེགས་པས་སྤྲོ་ལགས་ལམ། །གང་ མཛད་བསྟན་འགྲོར་སྨིན་ལས་ གཞན་དུ་
ཅི། །འདི་ན་གཞུང་ལུགས་མཆོག་ཏུ་ས་བའི་རྒྱུད། ། བརྒལ་བརྟག་རིགས་པའི་ཉག་ཕྲན་
རྩེ་སྤྲད་དེ། །དྲན་དབང་སྐྱེན་པར་རློམ་པའི་ཀློག་པ་མཁན། །གཙུག་ལག་འབེན་ལ་མིག་
གཏད་ལུགས་སུ་མཆིས། །སླད་ཆར་བརྩེ་བའི་གཟིགས་སྟངས་མ་ལྷོད་པའི། །མཚོན་བྱེད་
བརྡའ་རུ་མཉན་འོས་གསུང་ཤོག་རྒྱུན། །ཁྱབ་འཇུག་ཞབས་བསིལ་རྒྱུན་ལ་འགྲན་པ་ཞིག།
ལན་ཅིག་མིན་པར་སྤྱི་བར་སྩོལ་བ་མཁྱེན། ། ཞེས་པའི་ཞུ་ཡིག་འདབ་སྟོང་འཛུམ་པའི་
324



ནང་། ། སྙན་ཚིག་བུང་བའི་གླུ་དབྱངས་འགྱུར་བ་དང་། ། འདེགས་བྱེད་སྦྲང་རྩིའི་རྒྱལ་
མཚན་དང་བཅས་པ། །གང་གི་སྤྱན་རས་བཙའ་ཕྱིར་གུས་པས་ཕུལ། ། །
ཟམ་ཚ་རིན་པོ་ཆེར་ཕུལ་བའི་ཞུ་ཡིག ཚོགས་ཟུང་ཆ་ཤས་མ་ལུས་ཡོངས་གང་ཞིང་། །
ཉེས་ཚོགས་ནག་པོའི་ར་རི་གཏན་མི་མངའ། ། མཚན་དཔེའི་རི་བོང་རྟགས་ཀྱིས་ ཉེར་
མཛེས་པའི། ། སྐྱེས་ཆེན་ རྒྱུ་ སྐར་བདག་པོ་གང་དེའི་དྲུང་། ། བདག་ཡིད་རྨོངས་པས་་
ཡོངས་གཏམ་རྙོག་མ་ཚོལ། ། དབྱངས་ཀྱི་ལྷ་མོའི་ཐུགས་རྗེའི་འོད་ཕོག་སྟེ། ། སྙན་ངག་
འདམ་སྐྱེས་དཀར་པོ་རྒོད་པའི་རྩེར། ། ཚིག་ཕྲེང་གཟེགས་མའི་ཞུ་མཆིད་འདི་སྐད་་་
གསོལ། ། འཕྲིན་ཡིག་སྲད་བུར་བརྒྱུས་པའི་གསུང་བཤད་ཕྲེང་། ། ཉིད་ཀྱི་ཞེ་ཚིག་གང་
ཡོད་ཀྱིས་བརྒྱན་པ། །པད་རག་ཕྱག་རྒྱུའི་གཟི་འོད་མ་ཉམས་པར། །སྤྱི་བོར་ལྷུང་ཚེ་སྔོན་
མེད་སྤྲོ་དགའ་བརྟས། །དེ་ཚེ་ལེགསབྱས་འཆི་མེད་དགའ་ཚལ་དུ། །ལེགས་པར་འཁྲུངས་
པའི་གཟུགས་སྐུ་དཔག་བསམ་ལྗོན། {ལང་ཚོའི་ཡལ་ག་རབ་རྒྱས་ལེགས་སྤྱོད་ཀྱི། །གང་
བུས་ལྕི་ཚུལ་ཐོས་པས་གློ་བ་དགའ། ། དེ་ཡང་ཉི་འོད་འབུམ་གྱིས་རབ་འཁྱུད་པའི། །
གསེར་གྱི་རི་ལྟར་བརླིང་བའི་གཟུགས་སྐུ་མཆོག། ཉེར་འཚེའི་རླུང་གིས་བསྐྱོད་དམ་མི་
བསྐྱོད་ཅེས། ། ཤེས་ ལྡན་དག་གིས་གླེང་ བའི་ཡུལ་ལས་འགོངས། ། འབྱུང་འགྱུར་དུས་
སུའང་ལེགས་བྱས་སྲུབས་ཤིང་གིས། ། མཆོག་གསུམ་བདེན་མཐུའི་རྒྱ་མཚོ་ལེགས་་་་་་་
བསྲུབས་ཏེ། ། འཆི་མེད་བདུད་རྩིས་གང་བའི་བུམ་བཟང་བཅུད། ། རིས་མེད་འགྲོ་ལ་
བགོ་བཤའ་འགྱེད་པའི་སླད། །གཟུགས་སྐུ་དྲི་མེད་ཆུ་ཤེལ་དབང་པོ་མཆོག། མི་མཐུན་
ལམ་ནག་ཁ་ལས་གཟུར་བྱས་ཏེ། །ཞིང་འདིའི་འགྲོ་བའི་རྒྱུ་སྐར་ལམ་ཡངས་པོར། །ནམ་
ཡང་ནུབ་པ་མེད་པའི་བཀའ་དྲིན་འཚལ། །འདི་ན་ལུས་ཀྱི་འཁྲི་ཤིང་གསར་འཚེ་ཡི། ། སྟ་
རེས་མ་བཅོམ་ལྷག་བསམ་འདབ་མ་ཡང་། །མང་ཐོས་ཟེའུ་འབྲུ་ཅུང་ཟད་རབ་འཛུམ་
ཞིང་། །རྩོམ་པའི་སྦྲང་རྩི་འཛིན་པའི་ལུགས་སུ་མཆིས། །སླར་ཡང་བསྐྱུད་པ་མེད་པའི་
རྗེས་བརྩེའི་ངོས། །གཏོང་ཕོད་འཇམ་མཉེན་ཕྱག་རྒྱ་རབ་བརྐྱངས་ནས། །སྐྱེས་བཟང་
བཏེགས་པའི་གསུང་འཕྲིན་ཕོ་ཉ་ཡིས། །དབུགས་དབྱུངས་མཛད་པ་ཐུགས་ནས་འདོར་
མེད་འཚལ། །ཕན་པ་དེའི་རྩ་ལག་ཁྱོད་ཀྱི་སྙན་ཤ་ལ་ལ། །འཁྱུད་པར་འོས་པའི་སྙན་ཚིག་
མེ་ཏོག་ཕྲེང་། ། སྡེབ་པ་ལེགས་ཚིག་གི་སྲད་པུ་ལ་བསྟར་ཏེ། །རྣམ་དཔྱོད་སོར་མོའི་རྩེ་ལ་
325



བཏེགས་ཏེ་ཕུལ། །
ཡང་ཟམ་ཚ་རིན་པོ་ཆེར་ཕུལ་བའི་ཞུ་ཡིག ཕུན་ཚོགས་དགེ་ལེགས་འབུམ་འཁྱིལ་མཚོ་
འགྲམ་དུ། །ཐུགས་བསྐྱེད་ས་བོན་གྲུང་པོ་སྨིན་ལ་ཁད། །སྙིང་རྗེ་ག་བུར་ཆབ་ཀྱིས་ལེགས་
བྲན་པས། ། རྒྱལ་སྲས་སྤྱོད་པའི་ཡལ་ག་རབ་རྒྱས་ཤིང་། ། གནས་ལུགས་མཁྱེན་པའི་མེ་
ཏོག་རྣམ་པར་རྒོད། ། ཟག་མེད་བདེ་བའི་འབྲས་བུས་ཉེར་དུད་ཅིང་། །ཕན་བདེའི་གྲིབ་
བསིལ་སྣུམ་པའི་དཔག་བསམ་ལྗོན། །འགྲོ་བའི་རེ་སྐོང་དམ་པ་གང་དེའི་དྲུང༌། ། གང་གི་
ཡོན་ཏན་དྲན་པའི་རླུང་ཤུགས་ཀྱིས། །ལུས་ཀྱི་འཁྲི་ཤིང་ས་ལ་འགྱེལ་བ་དང་། །དད་པའི་
སྤུ་ལོང་གཡོ་དང་ཆབས་ཅིག་པར། །ཞུ་ཡིག་འཁུན་སྒྲ་དབང་མེད་འདི་སྐད་ཐོན། །དེང་
དུས་ལེགས་བྱས་གསེར་རིས་རབ་འཁྱུད་པའི། ། གང་སྐུ་ལྷུན་པོའི་དོ་ཟླར་འཕགས་པ་
དེ། །ལྔ་བདོའི་རླུང་གིས་བསྐྱོད་པར་གྱུར་ཏམ་ཞེས། །ཤེས་ལྡན་སུ་ཞིག་རྟོག་པའི་ཡུལ་དུ་
བྱེད། །འོན་ཀྱང་སྒྱུ་མ་མཁན་གྱི་མིག་འཕྲུལ་བཞིན། །སྙིང་པོས་རབ་དབེན་འདི་སྣང་བྱ་
བཞག་ཀུན། ། སྐད་ཅིག་འགྲེ་ལྡོག་སྣ་ཚོགས་ བསྒྱུར་འགོད་འདིས། ། ཐུགས་ལ་སྐྱོ་བ་་་
དྲངས་པར་མ་གྱུར་གྲང་། །འགྲོ་བའི་སྐྱེ་འཆི་བསམ་པས་སྐྱི་གཡའ་ཞིང་། །དགྲ་ཟུན་ངེས་
མེད་ཚུལ་འདི་དགོངས་པ་ན། ། བློ་སྦྱོང་ལམ་ལས་ནམ་ ཡང་མི་འཁྱོག་ ཅེས། ། སྙིང་ལ་
འདའ་དཀའི་དམ་ཚིག་བྱས་ལགས་གྲང་། །འགྲོ་འདྲེན་ཆས་སུ་བསམ་བཞིན་ཞུགས་པ་
ཁྱོད། །ཚད་མེད་ཐུགས་རྗེའི་ཞགས་འོད་སྤྲོ་སྟངས་ཀྱིས། །སྲིད་པའི་གསེབ་ཏུ་ཚུད་པའི་
མ་རྒན་རྣམས། །སུན་པ་མེད་པར་འདྲེན་ལ་ངོ་མཚར་ཅི། །སུས་ཀྱང་གདེགས་པར་མི་
བཟོད་ཐེག་ཆེནཁུར། །ཁྱོད་ཀྱི་ལྷག་བསམ་ཁྱོགས་ལ་ཉེར་བཏེགས་ཏེ། ། ཞག་ལྡན་མ་
འདི་ངལ་བས་ཐང་ཆད་དེ། [ཡང་ཡང་འཁུན་སྒྲ་མི་འབྱིན་ལྟད་མོ་ཆེ། ། སླད་ནས་བང་
མཛོད་འགེངས་པའི་གཞི་མི་རྩོམ། །ད་ལྟ་གང་བདོག་དཀོན་མཆོག་སྲི་ཞུའི་རྒྱུར། ། སྤེལ་
བས་གཏོང་ཕོད་ཕྱག་རྒྱུ་བརྐྱང་དྲག་ན། །མི་ཁྱུར་མི་ཆུད་དོགས་པ་མི་ཆེ་འམ། །འོན་ཀྱང་
བསགས་པའི་མཐའ་ཀུན་འཛད་གྱུར་ཞེས། །གསུངས་པའི་དོན་དེ་བདེན་པར་དགོངས་
པ་ཁྱོད། །སླད་མར་ཕན་ཐབས་ཁོ་ནར་གཞོལ་བ་འདི། །བཀའ་གདམས་གོང་མ་སླར་
ཡང་ཕེབས་སམ་སྙམ། །དེང་དུས་སྐྱེས་བུ་དམ་པའི་ཉིན་བྱེད་རྣམས། །ཞིང་གཞན་ཆུ་
ལྷའི་ལག་ཏུ་ངལ་གསོ་མཛད། །ཉེས་བཤད་ སྐར་ཚོགས་ལྷ་ལམ་གང་བ་ཡིས། །ལེགས་
326



བཤད་ པདྨའི་དཔལ་བཟང་ཟུམ་པར་བྱས། ། དེ་སླད་ཁྱོད་ཀྱི་ཞབས་སེན་ཉིན་མོའི་་་་
མགོན། །ནམ་ཡང་ནུབ་པ་མེད་པས་མ་བསྐྱང་ན། །ཐུབ་བསྟན་པདྨོའི་ཚལ་གྱི་མཛེས་པ་
འདི། ། སྙིང་སྟོབས་ཞན་པ་དག་གིས་ཅི་ལྟར་གསོ། །འདི་ན་གང་གི་དྲིན་གྱིས་བསྐྱངས་
པའི་མཐུས། །ཁོག་རྟེན་མ་བོར་སྐལ་བ་སྦོམ་གྱུར་ཀྱང་། ། ཞལ་དཀྱིལ་ཟླ་བ་མིག་ལམ་མ་
གྱུར་པས། །སྙིང་གི་དུམ་བུ་གདུང་བ་ཅུང་ཟད་འཛིན། །དེ་ལྟ་ན་ཡང་གང་སྐུ་སྐྱོན་བྲལ་
དེ། །ཡང་ངོའི་ཟླ་དང་དབྱར་མཚོ་ལྟར་རྒྱས་ཞེས། ། གཏམ་སྙན་ཤོད་བྱེད་འཕྲིན་ཡིག་
བསྟར་བའི་ཚེ། ། སྙིང་ལ་སྤྲོ་དགའི་སྨྱོ་སྟངས་མང་དུ་ལྡང་། །འཇམ་གཉེན་རེག་བྱས་འཆི་
མེད་གོས་ལ་འགྲན། ། དཀར་མདངས་འཚེར་བས་ཟླ་བའི་མཛེས་སྡུག་དཔལ། ། བརྐུས་
སམ་སྙམ་པའི་དྲི་མེད་དར་དཀར་འདི། །ནང་གི་ ལྷག་བསམ་དཀར་བ་ མཚོན་ཕྱིར་་་
ཕུལ། །
ལུག་ལོར་མཚན་སྒྲོགས་ནོ་མིན་ཧན་རིན་པོ་ཆེར་ཕུལ་བའི་ཞུ་ཡིག་གི་ས་བོན། །རྣམ་དག་ཆོས་
ལུགས་རྩིབས་སྟོང་གསེར་གྱི་འཁོར་ལོས་བསྒྱུར་བ་རྨད་པོ་མཆེས། ། འཇམ་མགོན་བླ་མའི་
ལུང་རྟོགས་བསྟན་པའི་སྲིད་ལ་ཡོངས་སུ་མངའ་བསྒྱུར་བའི། །ཆོས་རྒྱལ་མཆོག་གི་ཞབས་
སེན་ལི་ཁྲིའི་མདངས་འཛིན་ཟུང་གི་རྡུལ་གཙང་མ། ། ཤར་ཕྱོགས་ཆེ་དགུ་དག་གིས་སྤྱི་
བོས་བཀུར་ཞིང་མཆོད་པ་དེའི་དྲུང་དུ། །གང་གི་ཡོན་ཏན་ཟླ་ཟེར་མ་བཟོད་པར། །སྙིམ་
པའི་པད་འདབ་ཟུམ་པའི་རྣམ་འགྱུར་འཛིན། ། ལུས་ཀྱི་འཁྲི་ཤིང་འདུད་པ་དང་བཅས་
པར། །ཞུ་མཆིད་འདི་སྐད་གསོལ་ལ་ཡུད་ཙམ་དགོངས། ། སྔ་སོར་དྲི་ཟའི་གླུ་ལ་ཅོ་འདྲི་
བའི། ། སྙན་ཚིག་བཀའ་གླེགས་ རྟེན་ གྱིས་སྒེག་ཆོས་ ཅན། ། ཕྱག་རྒྱུའི་རེ་བས་ཅི་ལྟར་
མཛེས་པ་བཞིན། ། བསོད་ནམས་བགོ་སྐུལ་བཞིན་དུ་སྤྱི་བོར་ཕེབས། །དེ་ལྟར་ནང་གི་
གསང་གཏམ་ཤོད་བྱེད་པའི། །འཕྲིན་ཡིག་བུ་མོ་འཛུམ་བཅས་སྙན་ངག་གླུ། །ལྷོད་པོར་
གྱུར་ཚེ་དངོས་ ཐོབ་དགའ་བ་ནི། །བསམ་གཏན་གསུམ་པའི་དཔལ་ལས་ རབ་ ཏུ་་་་་་
འགོངས། །སྲིད་པའི་དུ	ཁ་རབ་འབར་ཚ་གདུང་གིས། །བདེ་བའི་གོ་སྐབས་ཕྲོགས་པའི་
ལུས་ཅན་ཀུན། ། བླང་དོར་གཏམ་ལས་དྲངས་ པའི་ཟིལ་མངར་གྱིས། ། ལྐོག་མར་ནུབ་
པའི་སྲོག་དབུགས་ཕྱུང་ལགས་སམ། ། སྡིག་འབྲས་ཁམས་སུ་ཟ་བའི་སྙིགས་དུས་ཀྱི། །
སྤྱོད་ཚུལ་ངན་པས་ཁྱོད་ཐུགས་ཅི་སྟེ་བྲི། ། རྒོད་མ་ཁ་ཡི་ཞུགས་ཀྱིས་རྟག་བསྲོས་ཀྱང་། །
327



ཆུ་གཏེར་ཆེན་པོ་ཅུང་ཟད་སྐེམས་ནུས་སམ། ། དྲན་དབང་ཅོག་གིས་རོ་འཛིན་འབུམ་བཀྱེ་
སྟེ། ། བསྔགས་བརྗོད་གླེང་བའི་ཕ་མཐའ་མི་མངོན་པའི། །འཆད་རྩོད་རྩོམ་པའི་དབྱར་
གྱི་རྔ་གསང་གིས། །སྐལ་ལྡན་རྨ་བྱ་དགའ་བས་ཚིམ་ལགས་སམ། །ཁྱོད་ཀྱི་མཁྱེན་པའི་ཆ་
ཤས་ཟུར་གཅིག་གིས། །གནས་ལྔའི་གཞུང་ལུགས་མཐའ་དག་བཅིངས་ཚུལ་འདིས། །
བསླབ་བྱའི་ཡོན་ཏན་ཧ་ཅང་མི་མང་ཞེས། ། ཤེས་བྱའི་ཆོས་ལ་ཐུབ་ཚོད་བྱས་གྱུར་གྲང༌། །
གལ་ཏེ་ཁྱོད་དང་འཕགས་བོད་པཎ་ཆེན་སོགས། །ཀུན་མཁྱེན་སྲུང་ལ་ལྕི་ཡང་གཞལ་བ་
ན། ། ཅུང་ཟད་དོ་ཡ་མ་སྙོམས་ཞེས་གླེང་ན། །ཀུན་མཁྱེན་དེ་ཡང་ཚད་ཐུབ་གཟུ་དཔང་
མིན། ། ལུང་དང་རིགས་པའི་ལོ་འདབ་རབ་བདོ་ཞིང་། ། སྡེ་བཞིའི་ཁོ་ལག་ཡངས་པའི་
གྲིབ་བསིལ་གྱིས། །བསྟི་གནས་སྦྱིན་པོ་དཔག་བསམ་ཁྱོད་མཆེས་བཞིན། ། སྟོན་པ་གཞན་
དུ་འཚོལ་བའི་རེ་བ་བསྐྱུད། །འདིར་འཁོད་སྣུམ་ཟད་མར་མེ་ལྟ་བུའི་ལུས། །བྲོ་འཚལ་དུ་
མས་གཟིར་ལུགས་འདི་ལྟ་ན། ། རིང་འཚོའི་རེ་བ་བཏང་ཡང་གསུང་རབ་ཀྱི། ། མཛའ་
མོའི་སྐེ་ལ་འབྱུང་སྟངས་མ་བཏང་ཙམ། །ཐུགས་གཏིང་དགྱེས་པའི་འཛུམ་རླབས་གཡོ་བ་
ནས། །རྣ་བའི་བཅུད་དུ་འབར་བའི་མེ་ཏོག་ཕྲེང་། །སྡེབ་ལེགས་ཚིག་གི་སྲད་བུར་བསྟར་
བ་ཡིས། །ནམ་ཡང་བསྐྱུད་ལ་མེད་པའི་མཉེས་གཤིན་ཞུ། །གངས་ཀྱི་དུམ་བུ་བཅག་འཕྲོ་
ལྟར་དཀར་བའི། །དྲི་མས་མ་གོས་དཀར་འཇམ་ལྷ་ལེགས་འདི། །གང་གི་ཐུགས་ལ་བསླད་
པ་མེད་པའི་ཚུལ། །ཉེ་བར་མཚོན་སླད་གུས་པས་ཕུལ་བ་དགེ། །།
བྱ་ལོར་མཚན་སྒྲོགས་ནོ་མོན་ཧན་ལ་ཕུལ་བའི་ཞུ་ཡིག ཡིད་འོང་མཚར་སྡུག་ལང་ཚོའི་
དཔལ་གྱིས་སྒེག། འཇའ་ཚོན་འཁྱོག་འདྲའི་སྤྱན་དཀྱུས་ སྤྲོ་སྟངས་ཀྱིས། ། རྨད་བྱུང་
མཁས་པའི་སྤོབས་པ་མཆོག་སྦྱིན་པོ། །སྙིང་གི་དཔྱིད་གྱུར་སྒྲ་དབྱངས་ལྷ་མོས་སྐྱོངས། །
ཚོགས་གཉིས་ས་སྲུང་དཀར་པོའི་གཉའ་བར་འགྱིང་། །ལུང་རིགས་ཞོ་འཐུང་རུས་པའི་ཚེ་
བརྒྱུ་གདེངས། ། ལོག་རྟོག་ལྷ་ མིན་ཚོགས་ལ་འཇིགས་ སྟེར་བའི། །དྲན་དབང་ལྷ་ཡི་
དབང་པོའི་ཞབས་དྲུང་དུ། ། དགེ་བཅུའི་ཐིག་ཤིང་དྲང་པོ་མ་བསྟེན་པར། །གཟུ་ལུམ་
འཁྱོག་ཐིག་ཁོ་ན་སྙེགས་པའི་མཐུས། ། ལམ་བཟང་སྟོར་བའི་བླ་རྒན་གོམ་འཁྱོལ་ ཞིག།
འཁྱོལ་གཏམ་ཅལ་ཅོལ་མེད་འདི་ཡུད་ཙམ་དགོངས། །གསང་གསུམ་ཡོན་ཏན་རིན་ཆེན་
མི་ཟད་པས། ། ཕྱུར་བུར་གཏམས་པའི་གཟུགས་སྐུ་ཆུ་གཏེར་ཆེ། ། འདུ་འཛི་རྒོད་མ་ཁ་
328



ཡིས་རྟག་བསྲོས་ཀྱང་། ། སྐེམ་པར་འགྱུར་རམ་སྙམ་དུ་སུ་ཞིག་དོགས། །འོན་ཀྱང་མདོ་
རྒྱུད་གཙུག་ལག་འབུམ་གྱི་རྒྱུན། །གཅིག་ཏུ་འཁྱིལ་སྣོད་སྐུ་ཡི་སྣང་བརྙན་མཆོག། ལུས་
ཅན་བསོད་ནམས་མེ་ལོང་གཙང་མ་རུ། །འགོག་མེད་གཏན་དུ་འཆར་བའི་གཏམ་དེ་
སྙན། ། རྨད་བྱུང་མཁས་པའི་དར་གྱི་གཤམ་བུ་ཅན། ། བཙུན་པའི་གྲགས་པ་གཡོ་བའི་
གདུགས་དཀར་པོ། ། སེམས་བཟང་ཡུ་བས་བཏེགས་པའི་གྲིབ་བསིལ་དུ། །འགྲོ་བ་མ་
ལུས་དོག་བྲལ་ཆུད་པ་མཚར། ། ཁྱོད་ཀྱི་གསང་གསུམ་ཡོན་ཏན་ཆ་ཤས་ཙམ། ། ཡིད་ལ་
དྲན་ཚེ་ལག་པའི་སོར་མོ་རྣམས། ། སྙིང་ཁར་ཟུམ་དང་ཆབས་ཅིག་མགོ་བོའང་། །ཁྱོད་ཀྱི་
ཕྱོགས་སུ་དབང་མེད་བསྐུར་འདི་ཅི། །གདུལ་བྱའི་བསོད་ནམས་བི་ཤྭ་ཀརྨ་ཡིས། ། རི་
མོར་བྲིས་པའི་གཟུགས་ཀྱི་སྐྱ་རིས་དེ། །མི་དང་རྙོག་རྡུལ་ཚོགས་ཀྱིས་མ་བསུབས་པར། །
དག་སྣང་ཡིད་ཀྱིས་མ་འདྲེས་ སོ་ སོར་དབྱེ། །རྣམ་དཔྱོད་ ཧ་ནུ་མརླས་དཔྱད་ པའི་་་་་
མཐུས། ། ལུང་རིགས་ར་ མ་ཎ་ ཡི་ དཔག་ ཆེན་ མདས། ༑ ཐེ་ཚོམ་ལངྒའི་མགྲིན་པ་རབ་
བཅད་དེ། །དགོངས་དོན་སཱི་ཏ་མཛའ་བའི་གྲོགས་སུ་ཐོབ། །ཁྱོད་ཐུགས་རྒྱ་མཚོར་མང་
ཐོས་ཆུ་ཀླུང་འབུམ། །ཉིན་མཚན་ཁྱད་པར་བབ་ཀྱང་འགེངས་དུས་དབེན། །ཐོས་བསམ་
རྒོད་མ་ཁ་ཡིས་རྟག་མིད་ཀྱང་། །ཉུང་ཟད་ཀྱང་ནི་བྲི་བར་མ་ནུས་སོ། །དེ་འདྲའི་ཀློག་པ་
ཐོས་བསམ་ཁོ་ན་ཡིས། །ཉིན་མཚན་འདའ་བར་བྱེད་པའི་བསོད་ནམས་མཐའ། །ཀུན་
མཁྱེན་སྲང་གིས་གཞལ་བར་དཀའ་བ་དེ། ། དཔག་འདོད་བདག་ནི་བྱིས་ པའི་ ཡང་་་་
ཐའོ། ། བཀའ་ཡིག་ལང་ཚོ་བདོ་བའི་སྨིན་ལེགས་མ། ། སྡེབ་ལེགས་རི་དྭགས་མིག་གི་སྤྲོ་
ལྡན་འཕེན། །ཚིག་རྒྱན་སྙན་གོང་ཨུཏ་པལ་སྔོན་པོས་མཛེས། །འདེགས་འཇོག་རན་པའི་
སྙན་ གླུ་གྱེར་བཞིན་དུ། །ཡིད་རབ་མགུ་བྱེད་ངོ་མཚར་སྐྱེས་མང་བསྟར། ། དེ་ཚེ་སྐྱེས་
བཟང་ཐོབ་པའི་དགའ་བ་ནི། ། བཀུམས་པ་སླར་ཡང་སོས་ལ་དེ་མ་ མཆིས། ། དེ་བས་
འགྲན་ཟླར་འོས་ པའི་དཔེ་ཡིས་དབུལ། ། སླར་ཡང་སྙན་ངག་འཕྲོས་ཚོགས་སྐྱེས་དང་
བཅས། །སྔར་བས་ལྷག་པ་ད་དུང་ཕེབས་སྙམ་སྟེ། །ཀུན་གསལ་ངོས་ལ་བལྟས་ཏེ་འཛིན་
བྱེད་ཟུང་། །བཟེད་པའི་རྣམ་འགྱུར་བསྟེན་ལ་རངས་པའི་སྐབས། །གུས་འདུད་སྔོན་དུ་
འགྲོ་བའི་བསྟི་སྟངས་ཀྱིས། ། དགྱེས་པའི་སྤྱན་རས་ཡུད་ཙམ་བཙའ་བའི་རྟེན། ། པད་
དཀར་ ཕོན་པོ་ངེས་ པར་ སྐྱེངས་བྱེད་པའི། ། དྲི་བྲལ་ཁ་ བཏགས་གཙང་ མ་ ཕུལ་་་་་་་
329



ལགས། ། སྦྲུལ་ལོར་མཁས་པའི་དབང་པོ་ལྕང་ལུང་པཎྜི་ཏར་ཕུལ་བ་ནི། རྒྱལ་བའི་རིང་ལུགས་
ཁྱེར་བའི་ཤིང་རྟ་ཆེ། ། རྩོད་པའི་དུས་ཀྱི་འདམ་དུ་བྱིང་གྱུར་པ། །འཆད་རྩོད་རྩོམ་པའི་
འཕྲིན་ལས་རྨད་པོ་ཆེས། ། གྱེན་དུ་འདྲེན་མཁས་ཁ་ལོ་པ་ཡི་དྲུང་། ། ཉེ་ཆར་རྫོང་བདའ་
གནང་བའི་བྱ་མ་རྟ། །སྐྱེས་སུ་བསྩལ་བའི་ཐུགས་བཟང་གོས་དཀར་པོའི། ། བདོག་པ་
སྙིམ་ པར་ ཐོགས་ ཏེ་ བཀའ་ཡི་འཕྲིན། ། ལྷོད་པོར་གླེང་བའི་གཏམ་སྙན་རྣ་བར་་་་་་་་
འཛེབས། །ཤེས་བྱའི་རང་བཞིན་ཡངས་པའི་སྨིན་ལེགས་མར། །མཁྱེན་དཔྱོད་ལང་ཚོས་
འཁྱུད་པའི་དགའ་བདེའི་མདངས། །ཀུན་མཁྱེན་སྲུང་གིས་གཞལ་བར་དཀའ་བ་འདི། །
འཆི་མེད་བདག་པོའི་ཁེངས་པ་འཕྲོགས་ཀྱིས་དོགས། ། ཐོས་བསམ་བསྒོམ་པའི་བ་གམ་
རྩེར་འཕགས་ཏེ། །འཆད་རྩོད་རྩོམ་པའི་རིན་ཆེན་ཐེམ་སྐས་ལས། །དྲན་དབང་དུ་མ་
མགྲོན་དུ་བསུས་པའི་གཏམ། ། དུས་ཀྱི་མཐའ་འདིར་ལན་ཅིག་ཐོས་པ་འདི། ། ཨེ་མ་རྨི་
ལམ་འཁྲུལ་བའམ་ཡང་་ན་ནི། །བསྟན་པའི་རྨང་རོ་གཞི་ནས་སོས་སམ་ཞེས། །གཅིག་ཏུ་
འདམ་ པར་ མ་ནུས་ ཁོ་ བོའི་ཡིད། ། ཐེ་ཚོམ་དཔྱང་ ཐག་ཁྱོགས་ལ་བརྟེན་ཏེ་ལུས། །
གདུགས་མཚན་འཁོར་མོར་དམ་པའི་ཆོས་ཀྱི་སྒྲ། །ལོངས་སྤྱོད་འཁོར་ལོ་གཡས་སུ་འཁྱིལ་
བ་ལས། ། ཚད་མེད་ཚངས་པའི་དབྱངས་སུ་ སྒྲོག་ པ་འདི། །བསྟན་འགྲོའི་ ཕན་བདེ་་་
བསྐྲུན་ལས་གཞན་དུ་ཅི། །འདི་ན་རྒས་འཁོག་གསར་འཚེས་ དབེན་པའི་ངོས། ། སློབ་
དཔོན་ཨ་ནུས་ཐོག་མར་དོད་པའི་ཤུལ། །དེང་སང་དག་མིན་ལྡུམ་བུས་གང་གྱུར་པ། །
དག་ཡིག་ཕྱགས་མས་གད་དར་བགྱིད་ལ་བྲེལ། ། སླད་ཆར་གསང་བ་གསུམ་གྱི་ཆ་ཤས་
ཀུན། ། ཡོངས་སུ་རྫོགས་པའི་གཟུགས་སྐུ་ཆུ་ཤེལ་དབང་། ། ཆོས་སྲིད་ཀུ་མུད་ཁོང་ནས་
རྒོད་པའི་དཔལ། ། རྟག་པར་སྣང་བའི་དཔྱིད་དུ་འབར་བ་ནས། །སྙན་ཚིག་མགྲིན་པའི་
དྲིལ་ཆུང་གསིལ་ཁྲོལ་ཅིང་། །དོན་བཟང་སྒྲོ་གཤོག་མདངས་མཛེས་རློམ་པ་ཅན། །གླེང་
འོས་བཀའ་མཆིད་གཞན་གྱིས་གསོས་ཀྱི་གླུ། ། དབྱར་གྱི་དགའ་སྟོན་འགུགས་ཆེད་ཆད་
མེད་འཚལ། ། ཞུ་ཤོག་དབྱངས་སུ་གྱེར་བའི་ལུས་ཕྲ་མ། ། ལྷ་ཡི་གོས་བཟང་གསར་བའི་
རྒྱན་མཆོར་ཏེ། །དེས་པ་དོན་གྱི་མཧཱ་པཎྜི་ཏ། །བསྟན་འགྲོའི་སྲོག་ཤིང་དམ་པའི་མདུན་
སར་སོང་། །
སྦྲུལ་ལོར་ལྕང་ལུང་པཎྜི་ཏ་ལ་ཕུལ་བའི་ཞུ་ཡིག་གི་ས་བོན། སྐྱེས་ཐོབ་ཡོན་ཏན་ཡལ་ག་
330



ཡངས་པའི་རྩེར། །རང་འཁྲུངས་མང་ཐོས་ལུང་གི་མེ་ཏོག་བཞད། །རྟོགས་པའི་འབྲས་
བུ་གཡུར་དུ་ཟ་བ་ཅན། །བཤེས་གཉེན་ཡོངས་འདུའི་དབང་པོའི་སྐུ་ཞབས་སུ། །གང་གི་
སྤྱན་རས་བུང་བ་འཁྱུག་ཙམ་དུ། །གཡོ་བའི་རྟེན་དུ་ཞུ་མཆིད་མེ་ཏོག་ཕྲེང་། །གུས་ངད་
སྙིམ་པས་ཅུང་ཟད་གཏོར་བའི་ཚུལ། ། སྙན་ངག་ལམ་ནས་འདི་སྐད་མཚོན་པར་བྱ། །
གནས་ཀྱིས་བསྐལ་བས་མཐོང་མིན་ཁྱོད་ཀྱི་སྐུའི། ། དགེ་བ་ལན་བརྒྱས་སྒྲོག་པའི་བཀའི་
གླེགས་པུ། །རྟེན་བཅས་ཉམས་མེད་སོན་པས་ཡིད་དགའི་མཚོ། །འཕྱུར་བའི་དབུ་བ་སོ་
ཕྲེང་དབུས་སུ་འཛུམ། །ལེགས་བཤད་རྣམ་པར་འབྱེད་པའི་བློ་གྲོས་མིག། མང་ཐོས་
གསེར་གྱི་ཐུར་མས་ཡོངས་ཕྱེ་སྟེ། ། གཙུག་ལག་འབུམ་ སྡེའི་གཟུགས་ལ་སྐྱེངས་མེད་་་་
པར། །ལོངས་སུ་སྤྱོད་པ་ཁྱོད་ནི་མཛའ་བཤེས་ཕུལ། ། ཚོགས་གཉིས་སྣ་ཚོགས་ཁམས་
ལྡན་ཆུ་གཏེར་ཀློང་། །གདུལ་བྱའི་བསོད་ནམས་རླུང་གིས་ཉེར་བསྐུལ་མཐུས། ། གྱེན་དུ་
འཕགས་པའི་གཟུགས་སྐུ་རིའི་དབང་པོ། །ཐུབ་བསྟན་མཚོ་གླིང་དབུས་སུ་བརྗིད་འདི་
རྨད། །བདེ་གཤེགས་གསུང་གི་ཆུ་ཀླུང་བྱེ་བ་བརྒྱ། །ཁྱོད་ཐུགས་རྫིང་བུ་ཉེ་བར་འགེངས་
སླད་དུ། །ཉིན་མཚན་འཁོར་མོར་རྟག་ཏུ་བབ་གྱུར་ཀྱང་། །ཁྱོད་ཐུགས་ར་བ་དོག་པོར་མ་
གྱུར་མཚར། ། ཤ་སྟག་མཁས་པའི་ཚོགས་ནས་གྲོས་མཐུན་པར། །དཀའ་བའི་གནས་ལ་
འབེལ་མཆིད་གླེང་བ་ན། ། ཁྱོད་ཉིད་གཅིག་པུ་མགྲིན་པ་བཏེགས་ པ་འདི། ། བསྟན་་་་
འཛིན་གཞན་ལ་ཐུབ་ཚོད་མ་གྱུར་གྲང་། །ཐུབ་བསྟན་བང་མཛོད་སྒོ་ལྕགས་བཙན་པོའི་
ཁ། །མཁས་རློམ་གཞན་གྱིས་ཕྱེ་བའི་ནུས་བྲལ་ཚེ། །ཁྱོད་ཉིད་ཕྱེད་པར་འོས་ཞེས་ཞལ་ཏ་
བར། ། རྒྱན་དྲུག་མཆོག་ཟུང་དག་གིས་བསྐོས་སམ་སྙམ། །དེ་ལྟའི་ཁྱོད་ཀྱི་གྲགས་པའི་
སྙན་ པ་ཆེ། ། སྲིད་གསུམ་ཁོངས་ལས་ བརྒལ་བར་བསྒྲགས་པ་ན། ། ནམ་ མཁའ་ཐ་གྲུ་
ཡངས་པའང་བཤིག་དོགས་ཏེ། །དགུ་ཚིགས་ཞགས་པས་བཅིངས་པ་ཡིན་པར་སེམས། །
སླད་ཆར་ཐུབ་བསྟན་གོང་དུ་གསོ་བའི་ཕྱིར། །འཆི་མེད་ཚེ་བརྙེས་ཚེ་དཔག་མེད་མགོན་
དང་། ། མི་གཉིས་སྐུ་ཚེ་བརྟན་པའི་གཡར་དམ་ཤུགས། ། ལྷོད་པ་མེད་པར་ཡུན་རིང་
གཞེས་སུ་འཚལ། །འདི་ན་རྒས་པའི་ན་ཚོད་དར་དྲུག་པས། །མཁས་པའི་བྱ་བ་གསུམ་ལ་
འབུངས་བསམ་ཡང་། །ལྟག་ཆུ་ཆད་པའི་རྫིང་བུ་ཇི་བཞིན་དུ། །ཡར་སྐྱེད་གང་ཡང་མེད་
པའི་དང་དུ་མཆིས། །རི་བོ་རྩེ་ལྔའི་རྣམ་ཐར་བཀའ་ཕེབས་བཞིན། །འབུལ་འདུན་ཡོད་
331



ཀྱང་ཡུལ་ཐག་རྒྱང་དབང་གིས། ། རེ་ཞིག་འགྱངས་པས་དགོངས་པ་མ་ཁྲེལ་བར། ། ད་
ལན་ཕུལ་བཞིན་བརྩེ་བས་དགྱེས་བཞེས་ངོས། །གསོས་སུ་འགྲོ་ཚེ་ལྕང་སྐྱ་སྐུ་གོང་མའི། །
གསུང་འབུམ་ཁྲོད་དུ་འཇུག་འོས་ཡིན་མིན་དང་། ། མིན་ཚེ་མ་དཔེ་གཞན་དུ་མ་འཕྱན་
པར། །འགྱངས་མིན་ཚུར་ལ་འཕྲོར་ཐབས་མ་བསྐྱུད་འཚལ། ། ཡང་ཐོག་རྡོ་ཐལ་གསར་
བས་བྱུགས་པ་ལ། །ཟླ་འོད་ཕོག་པས་ལྷག་པར་གསལ་བ་བཞིན། །དྲི་མས་རབ་དབེན་ལྷ་
ཡི་གོས་བཟང་པོ། ། འཚམས་འདྲི་མཚོན་ཕྱིར་སྤྱི་བོར་བཏེགས་ཏེ་ཕུལ། །ཆུ་རྟ་ལོར་ཉིང་
ཚང་ ཧུ་ཐོག་ཐུར་ཕུལ་བའི་ཞུ་ཡིག། ཚོགས་གཉིས་རིན་ཆེན་ཁམས་ལས་ཉེར་འཁྲུངས་་་་
ཤིང་། ། ཉེར་འཚེ་ཆུ་འཛིན་ སྒྲིབ་གཡོགས་ཡོངས་བསལ་ཏེ། ། མཛད་འཕྲིན་འོང་སྟོང་
བཀྱེ་བའི་འཛུམ་རླབས་ དབུས། །རིམ་ གཉིས་ རི་དྭགས་ཀྱིས་མཚན་གང་དེའི་དྲུང་། །
ལེགས་བྱས་རྫོགས་ལྡན་རང་ཞལ་ཆེར་ངོམ་པའི། ། གནམ་ལོ་གསར་བའི་སྡེ་བཞིའི་བརྒྱ་
ཕྲག་སྒོ། ། ཕུན་ཚོགས་ཐོག་མར་ཕྱེ་བའི་རྟེན་འབྱུང་དུ། །འཚམས་འདྲི་ཞུ་མཆིད་སྐད་
སྙན་འདི་བཞིན་བསྒྲག། རིང་མིན་མཆོག་ཏུ་དགེ་བའི་དུས་ཀྱི་ཆར། །གྱ་ནོམ་མངོན་
མཐོའི་རྟེན་བཟང་ཡོངས་འདུའི་ལྗོན། །རྣམ་དཀར་སྤྱོད་པའི་གང་བུས་ བརྗིད་བཞིན་
དུ། །མང་དུ་ཐོས་པའི་ཉལ་འགྲོར་སྤྱོད་ལགས་སམ། །རྒྱལ་སྲས་གཞན་གྱིས་རས་སུ་བོར་
བའི་ཞིང་། ། བདག་གིར་བཞེས་པའི་དམ་པ་ཁྱོད་ཀྱི་ ཞབས། ། བསྐལ་བར་ མི་བསྡུ་སྐྱེ་
དགུའི་རལ་ཅོག་རྩེར། ། སྐྱེངས་མེད་ངལ་བསོའི་གཏམ་འདི་རྣ་བའི་བཅུད། །རྒྱལ་ཀུན་
གསང་གསུམ་མི་ཟད་ཆུ་གཏེར་ཀློང་། ། བསྲུབས་ལས་ཐོན་པའི་སྐུ་ཡི་དཀྱིལ་འཁོར་ནི། །
ལུང་རྟོགས་ཡོན་ཏན་ཡོངས་སུ་གང་བ་ཅན། ། སྐལ་ལྡན་ཡིད་མཁར་རྟག་ཏུ་བགྲོད་པ་
རྨད། །ཁྱོད་ཀྱི་ཞབས་སེན་ལི་ཁྲིའི་རྡུལ་ཕྲན་ཙམ། །མགོ་སྐྱེས་རྩེ་མོར་ཅོད་པན་བྱེད་པའི་
མཐུས། །ཕུན་ཚོགས་བདེ་བའི་དཔལ་ལ་ལོངས་སྤྱོད་པའི། །ཕྱོགས་དེའི་འགྲོ་རྣམས་སྐལ་
བ་མཐོ་བར་སེམས། ། སྙིགས་མའི་རྩུབ་སྤྱོད་ཚེར་མས་མི་སུན་པར། །བསྟན་འགྲོའི་ཕན་
བདེ་རླབས་ཆེན་ཐེག་པའི་ཁུར། ། སྙིང་སྟོབས་མཆོག་གི་ཕྲག་པར་ལེགས་བཀལ་ཏེ། །ཞི་
བའི་བདེ་ལ་ནམ་ཡང་མ་ཆགས་ མཛོད། ། ཚེ་འདིའི་སྣང་ཞེན་སྙིང་གྲོགས་མཛའ་ན་་་
མོས། ། ཕྱི་བཤོལ་འདེབས་བཞིན་ཁོ་བོ་ཚེ་ཕྱི་མའི། །ལམ་བརྒྱགས་གྲབ་གྲུབ་མ་བྱས་བག་
ཕེབས་ངང་། ། ལག་ སྟོང་སྒྲེན་མོར་རྒྱུ་ཚུལ་སྔར་བཞིན་ལགས། ། ཤིན་ ཏུ་དགྱེས་པའི་་
332



འཛུམ་རླབས་གཡོ་བ་ནས། ། གཏོར་ ཕོད་ལྡན་པའི་ཕྱག་རྒྱ་རབ་རྐྱང་སྟེ། ། སྐྱེས་མང་
བསྟར་བའི་འཕྲོས་པར་འོས་པ་ཡིས། །ནམ་ཡང་བསྐྱུད་པ་མེད་པའི་མཉེས་གཤིན་ཞུ། །
ཕན་ཚུན་སེམས་ཀྱི་སྣང་ངོར་མི་ཤིས་པའི། །དྲི་མ་མེད་པ་འདི་ཡིས་མཚོན་ནུས་ཞེས། །
རབ་དཀར་ཁ་བཏགས་ལན་གསུམ་སྤྲུག་བྱས་ཏེ། ། དག་སྣང་མི་དམན་ལྷག་བསམ་དག་
པས་ཕུལ། །ཞུ་འཕྲིན་ཤོད་བྱེད་དཔྱིད་ཀྱི་ཕོ་ཉ་ཁྱོད། །གང་གི་ཕྱག་སོར་ཡལ་གའི་རྩེར་
སོན་ཏེ། །འགྱུར་ཁུག་ལྡན་པའི་སྙན་གླུ་སྒྲོག་པ་ཡིས། །ཅིས་ཀྱང་དམ་པ་དགྱེས་ཐབས་
སྐྱེད་ཅིག་གུ།
སྦྲུལ་ལོར་ཧུ་ཆིད་གཡས་རུ་ཀུ་ཤི་ཆོས་རྗེར་ཕུལ་བའི་ཡི་གེརྨད་བྱུང་བསོད་ནམས་ཆུ་གཏེར་
འཇིང་ཟབ་ལས། ། བྱང་ཕྱོགས་བསྟན་འགྲོའི་ཕན་བདེའི་འོད་ཟེར་སྟོང༌། ། ཅི་དགར་
སྤྲོས་ པའི་ མཁས་ པ་ཚུ་ ཤེལ་དབང་། ། སྐུད་ གཉིས་ སྨྲ་ བ་འཇིག་ རྟེན་མིག་ གི་ དྲུང་། །
གཟུགས་སྐུ་ཉེས་བརྒྱའི་དྲི་མས་གོས་མིན་ངོས། །ཆོས་སྲིད་མཛད་པའི་ཟླ་འོད་གསར་བ་
ཡིས། །ཐུབ་བསྟན་ཀུནྡ་ཁོང་ནས་བཞད་པའི་སྒྲ། ། ཐོས་འཛིན་ལམ་དུ་སོན་ཚེ་མཆིད་
འདི་ཞུ། ། བཀས་མངགས་ ཕོ་ཉ་འཛིན་བྱེད་རབ་སྐྱོང་ སྟེ། ། སྟོང་འཁུན་ ཐགས་ སུ་་་་་
བསྒྲུབས་པའི་ཊ མ་འཛར་དང་། །འཇམ་གཉེན་གོས་ཀྱི་སྐྱེས་བཟང་བདར་བ་ན། །ཡིད་
ལ་ལྷག་ པར་རངས་པའི་དགའ་སྤྲོ་བརྟས། ། དེང་དུས་བསོད་ནམས་ ཟོང་གིས་ཉེར་་་་
བསྒྲུབས་པའི། ། རིན་ཐང་གདབ་དཀའ་དལ་འབྱོར་རིན་ཆེན་རྟེན། །འཆི་མེད་བདག་
པོའི་དོ་ཟླར་ངོམ་པ་འདི། །བསྟན་བགྲོའི་དགའ་སྟོན་སྤེལ་བའི་དཔྱིད་དུ་གྱུར། །སྲེད་
འདིའི་སྐྱེ་བ་སྤེལ་བའི་ནགས་ཀློང་དུ། །དལ་འབྱོར་ཡལ་འདབ་གཡུར་ཟའི་ཡོངས་འདུའི་
ལྗོན། ། ཕན་བདེའི་འདྲི་བསུང་རིང་དུ་སྤྲོ་ཐབས་སུ། །དགེ་ཆོས་དྲི་བཞོན་ཤུགས་དྲག་
བསྐུལ་བར་འཚལ། ། ཐོས་ཉུང་བསྒོམ་པར་ཁས་འཆེས་གཏམ་དེ་དག། བརྫུན་གྱི་
དྭངས་མར་མཁྱེན་པའི་དྲན་དབང་ཁྱོད། ། མང་ཐོས་སྒྲུབ་ལ་ནམ་ཡང་མི་ལྷོད་པའི། །
རིང་ལུགས་འཛིན་པའི་གཏམ་སྙན་རྣ་བར་འཇེབས། །འདི་ན་རྒ་བའི་རྟེན་འབྲེལ་གྱིས་
བསླུ་སྟེ། །ལུས་སེམས་སྟོབས་ཀྱི་དྭངས་མ་ཀུན་འཕྲོགས་པས། ། སེམས་ཀྱིས་རི་ཡང་ལུས་
ཀྱིས་མི་ལྕོགས་པའི། ། སྡུག་བསྔལ་ཁུར་གྱིས་གནོན་པས་ཡིད་རེ་སྐྱོ། །ཀུན་ནས་རངས་
པའི་འཛུམ་དམུལ་མཆུ་སྒྲོས་ལས། །དོན་བཟང་གླེང་བར་འོས་པའི་གཏམ་གྱི་ཕྲེང་། །
333



སྐལ་ལྡན་ཤིང་རྟའི་རྒྱུན་ལ་འགྲན་བཟོད་པ། །བྱ་མ་རྟ་ཡི་ལམ་ནས་ཆེད་མད་འཚལ། །
འདྲེན་བྱེད་ར་ཡིག་གཉིས་པའི་སྤྱོད་ཡུལ་དུ། །ཞུ་ཡིག་པད་དཀར་གཞོན་ནུའི་ལྟེ་བ་ལ། །
ལྷ་ཡི་གོས་ཀྱི་ཟེ་འབྲུ་རྒོད་པ་ཅན། །སུག་པ་ཟུང་གིས་རབ་ཏུ་བཏེགས་ཏེ་ཕུལ། །
ཁྱི་ལོར་ཨུ་རང་ཚ་གྷན་ཀོལ་གྱི་ཞབས་དྲུང་མཁས་བཙུན་བཟང་པོའི་ཡོན་ཏན་ཅན་ཡེ་ཤེས་སྨོན་
ལམ་ལ་ཕུལ་བའི་ཡི་གེའི་ས་བོན། ལྷ་མིའི་དྲང་སྲོང་བདེན་ཚིག་ཀུན་གསལ་དོར། །བཤེས་
གཉེན་བྱིན་རླབས་ཆུ་འཛིན་རབ་འཁྲིགས་ཏེ། །འདོད་དགུའི་དངོས་གྲུབ་ཆར་དུ་ཉིལ་
བའི་དཔལ། །བདག་ཅག་བསྲུང་ཕྱིར་དེང་འདིར་ཆིལ་ཆིལ་ཕོབ། །ཉེས་ལྟུང་བྱེ་ཚན་ཕྲ་
མོས་གཏན་མ་གོས། །རྣམ་དག་སྤོང་བ་བདུན་གྱི་གདེངས་ཀས་མཛེས། །མང་ཐོས་ནོར་
བུའི་མཛོད་ལ་དབང་བསྒྱུར་བའི། །འདུལ་འཛིན་ཀླུ་དབང་རྒྱལ་པོའི་ཞབས་དྲུང་དུ། །
དད་པའི་ཟླ་རྒྱས་ཁོག་ནས་འཚར་སྟོབས་ཀྱིས། ། སྙིམ་པའི་ཆུ་སྐྱེས་སྙིང་ཁར་ངང་གིས་
ཟུམ། །བཀུར་སྟིའི་ཀུ་མུད་རྣམ་པར་བཞད་པའི་རྩེར། །ཞུ་མཆིད་བུང་བ་ཐོལ་བྱུང་འདི་
སྐད་བསྒྲག། ཉེ་ཚོར་སྡེབ་ལེགས་འཕྲིན་ཡིག་མུ་ཏིག་ཕྲེང་། ། སྙན་ངག་རྒྱུན་ལྡན་ཡིད་
གསོའི་སྐྱེས་དང་བཅས། ། བསོད་ནམས་བཞིན་དུ་སྤྱི་བོར་ལྷུང་བའི་མོད། ། མགྲིན་པར་
བཟུང་ནས་དགའ་བའི་གར་གྱིས་བྲེལ། །དེ་ཚེ་སྙན་ཚིག་ཐིག་ལེ་མཆོག་མ་ལ། ། བདག་
ཡིད་མེས་པོ་གདོང་བ་བཞིར་བཀྱེ་སྟེ། །བལྟས་ཀྱང་ངོམས་མེད་དགའ་བ་འཕེལ་སྟངས་
ནི། ། ཞ་བོ་རྐྱང་ལ་ཞོན་པའི་སྤུན་ཟླར་འགྲན། ། མཁས་རློམ་ ཕལ་ བའི་གདུགས་ཀྱིས་
འབྱེད་དཀའ་བའི། ། དཎྜིའི་དགོངས་ཟབ་བ་ཀུ་ལ་ཡི་ཁ། ། ཁྱོད་བློ་སྨིན་ལེགས་མ་ཡི་
འགྲམ་ཚང་གིས། །ཚོགས་མེད་ཕྱེ་བའི་དཔལ་བཟང་འདི་ལྟ་ན། ། དཔང་སྟོན་ལོ་ཙཱ་ད་
བུང་བཞུགས་ཡོད་སྙམ། ། གསར་བཤད་ཉི་མ་འདི་འདྲ་འཆར་བཞིན་དུ། ། ཐུབ་བསྟན་
སྣང་བ་མེ་ཁྱེར་དང་མཚུངས་ཞེས། །གཉུང་བའི་སྐད་ངན་འདོན་མཁན་ཀླད་ཆུང་ངོ༌། །
ཨེ་མ་མདོ་རྒྱུད་སྨྲ་བའི་སྤོབས་པ་དགེ། གདམས་དོན་ཉམས་སུ་བཞེས་པའི་གནད་ལ་
སྒྲིམ། །རྣམ་གསུམ་མཁས་པའི་བྱ་བ་མཐར་སོན་ཁྱོད། ། མཁས་པའི་ཡང་རྩེར་བསྔགས་
པའི་འོས་སུ་ཆེ། །རིན་ཐང་གདབ་དཀའི་ལྔ་རིག་ཡིད་བཞིན་ནོར། །བླུན་པོས་ཇི་བཞིན་
དཔྱད་བཟོད་མི་ཤེས་ཞེས། །ཁྱོད་ཉིད་གཅིག་པུས་བདག་གིར་བཟུང་བ་འདི། །བདག་
གཞན་བརྗེ་བའི་ཚུལ་ལ་མི་གནོད་དམ། ། སྲིད་གསུམ་སྣོད་དུ་ཤོང་དགའི་ཡོན་ཏན་་་་
334



ཚོགས ། ཁྱོད་བློ་གཅིག་གིས་གཞལ་ཚེ་ ཀུན་བཟོད་མ། །བརྟན་གཡོའི་ལྗིད་ཀྱིས་ རྒྱུ་་་
མཚོར་བྱིང་དོགས་ཏེ། །ཁྱབ་འཇུག་རུས་སྦལ་ཟོལ་གྱིས་བཏེགས་པ་འདྲ། །ཐུབ་བསྟན་
ཕ་རྒན་ན་ཚོད་ཤིན་ཏུ་བགྲེས། ། ལུང་རྟོགས་ལུས་ཀྱི་ཟུངས་བཟང་ཕལ་ཆེར་འཛད། ༈
ཚིག་སྤྱིའི་བཤད་སྒྲུབ་འཁར་བ་བསྟེན་ལ་རེ། །དུས་འདིར་ཐུབ་བསྟན་བདག་གིར་འཛིན་
པ་དགོས། ། སྙིགས་མས་དམོད་པ་བོར་བས་རབ་འཇིགས་ཏེ། ། སྐྱེས་ཆེན་ཕལ་ཆེར་ཞི་
བདེར་དགྱེས་སྐབས་འདིར། ། ལྷག་བསམ་ཁུར་དུ་ཁྱེར་བ་གློད་གྱུར་ན། །སེམས་དཔའ་
ཆེན་པོའི་མིང་གི་དགོས་པ་སྟོར། །དེ་སླད་ཚུར་མཐོང་སྣང་ངོར་བཞིན་ལག་གི། རྣམ་
པར་བཟློས་པའི་སྣང་བརྙན་དམ་པ་དེ། །བསྐལ་བར་བསྡུ་བ་མིན་པའི་ཆོ་གའི་སྐོར། །
འཇུག་པ་རྒྱུན་སྐྱོང་འཚལ་ཞེས་ཞུ་བ་འབུལ། །འདི་ན་བགྲང་བྱའི་ཁུར་གྱིས་ལུས་སྒུར་
ཡང་། ། བསམ་པ་དགེ་བཅུའི་ཁྲིམས་ཀྱི་དྲང་ཐིག་ལས། །ཅུང་ཟད་མི་འཁྱོག་སྙམ་པའི་
འདུན་པ་ཡིས། ། ཉིད་དང་དངོས་འཕྲད་རེ་བ་ཆེ་སྐབས་ལགས། །མཛའ་གཅུགས་ལྷད་
མེད་ཡིད་ཀྱི་རས་གཞི་ལ། ། ཁྱོད་སྐུའི་སྣང་བརྙན་དད་པས་བྲིས་པ་དེ། །ངན་རྟོག་རླུང་
གིས་བསུབས་མེད་བརྡའ་མཚོན་པར། ། བཀྲ་ཤིས་གཡང་ཆགས་ལྷ་རྫས་འདི་ཕུལ་ལོ། ། །
འབུལ་ཡུལ་གང་ཡིན་གྱི་གསལ་ཁ་མེད་པ་རྣམས་ཕྱོགས་གཅིག་ཏུ་བཀོད་པ། བཀྲ་ཤིས་གཏེར་
གྱི་རིན་ཆེན་བུམ་བཟང་བཞིན། །གང་འདོད་དངོས་གྲུབ་ཇི་བཞིན་སྩོལ་མཛད་མགོན། །
སྐྱབས་གསུམ་ཀུན་འདུས་སྒོམ་ཆེན་ངག་གི་དབང༌། །བློ་བཟང་མཁྱེན་པའི་གཏེར་ལ་ཕྱག་
བགྱིའོ། །ཚེ་དང་ཡེ་ཤེས་དཔག་ཏུ་མེད་པའི་ལྷ། །ཚེ་བདུད་གཡུལ་ལས་རྣམ་པར་རྒྱལ་མ་
དང་། །ཚེ་ཡི་དཔལ་སྟེར་ཡིད་བཞིན་འཁོར་ལོ་སོགས། །ཚེ་ཡི་བར་གཅོད་ཀུན་ཏུ་བསྲུང་
གྱུར་ཅིག། མཁྱེན་པའི་ཡལ་ག་ཁྱབ་གདལ་ཆེར་སྤྲོ་ཞིང་། ། བརྩེ་བའི་ལོ་འདབ་ ཕང་
ཕུང་གཡོ་བའི་རྩེར། ། ཕན་བདེའི་སྙེ་མ་གཡུར་དུ་ཟ་བའི་ཕུལ། ། དྲན་དབང་ཡོངས་འདུ་
ལྗོན་བཟང་གང་དེའི་དྲུང་། །བདེ་ཆེན་མཁའ་ལ་བག་ཕེབས་རྒྱུ་འདོད་ཀྱང༌། །ཟིན་མེད་
འདི་སྣང་བྱ་བའི་སྦུབས་ཆུ་ཆུད། ། སྙན་ངག་ཡིག་དྲུག་ཟློས་ལ་རློམ་པ་ཅན། །གྱི་ནར་འཚོ་
བའི་ནེ་ཙོ་དེས་ཞུ་བ། །དེང་དུས་འགྲོ་བའི་བསོད་ནམས་ཀུན་གསལ་ངོར། །ཐུགས་རྗེའི་
ཁྱུང་སྔོན་སྐྱེས་ཀྱིས་ཉེར་དྲངས་པའི། །ཕན་མཛད་སྣང་བ་འཛིན་པའི་དཔལ་ཁྱོད་ལ། །
འཇིག་རྟེན་མིག་ཅེས་བསྔགས་པ་ཅིས་མི་བརྗོད། །མང་དུ་ཐོས་པའི་ཟླ་བའི་མ་མ་ལས། །
335



འཆད་རྩོད་རྩོམ་པའི་རིན་ཆེན་རྡུལ་མང་ཚོགས། །བཅད་ལྷུག་སྤེལ་མའི་རྒྱུན་གྱིས་འདྲེན་
མཁས་པའི། །ཁྱོད་གསུང་སྐལ་ལྡན་ཤིང་རྟ་འདི་ཀོ་རྨད། །ལུང་རིགས་འབུམ་གྱི་བྱི་དོར་
གྱིས་གཙང་བའི། །དྲི་བྲལ་མཁྱེན་པའི་ཐུགས་ཀྱི་ཨཱ་དརྣར། ། སྡེ་སྣོད་གསུམ་དང་རིག་
གནས་ཐུན་མོང་གི། སྣང་བརྙན་འགོག་མེད་འཆར་འདིར་སུ་ཞིག་འགྲན། །དེང་དུས་
སྙིགས་མའི་ཚེར་མ་རུ་འཛིངས་པའི། ། གང་གི་སྐུ་ལ་དམས་པར་མ་གྱུར་ཅིང་། ། བསམ་
གཏན་མལ་དུ་བདེ་བར་འཚོ་གཞེས་ཞེས། །ཐོས་པའི་མོད་ལ་བདག་ཡིད་གློ་བ་དགའ། །
འཕྲིན་ཡིག་ཚིག་བཟང་མུ་ཏིག་འཕྲེང་བའི་ཚོགས། །དོན་བཟང་སྲད་བུར་བསྟར་ཆོགས་
ལེགས་བརྒྱུས་ཤིང་། ། སྙན་ངག་རྒྱན་གྱིས་སྤུད་དེ་སྤྲིངས་པ་གང་། ། རྣ་བའི་བཅུད་ལེན་
ཡིད་ཀྱི་གསོས་སྨན་དྲོངས། །དེའི་ཚེ་ཡིད་ལ་དགའ་བ་བརྟས་པ་ནི། ། བཀུམས་པ་སླར་
ཡང་སོས་པའི་ སྤུན་ཟླར་གྱུར། ། སྙན་ཡིག་འདི་ཡང་དྲི་ཟའི་ཕང་འགྲོ་ཡི། ། རྒྱུད་ལས་
དྲངས་སམ་སྙམ་དུ་འཕྱང་མོ་ཉུག། དེ་དང་ཆབ་གཅིག་རིན་ཆེན་གཉིས་པའི་སྐྱེས། །
འདེགས་ཞོ་བུ་གའི་གྲངས་ལྡན་སོན་པའི་མོད། ། སྟོང་བ་རྙེད་པའམ་དབུལ་བོས་གཏེར་
རྙེད་ལྟར། །ཡིད་དཔགའ་དྲགས་པས་བཞིན་མདངས་འགྱུར་བའང་བྱུང་། །འདི་ན་རྣམ་
གཡེང་མི་བཟད་དོ་ར་ཆེར། །ཀུན་རྟོག་གཞོན་ནུས་ཟློས་གར་བསྒྱུར་བ་ཡི། །འཁྲུལ་སྣང་
ངོ་མཚར་ལྟད་མོས་བྲིད་བཞིན་དུ། །ལྔ་བའི་ཕོ་ཉས་མ་ཟིན་ཙམ་དུ་པ་གནས། །འཚམས་ཞུ།
སླད་ཆར་སྔོན་གོམས་ཐུགས་རྗེའི་མགྱོགས་འགྲོ་ཡིས། ། ཧོར་ཡུལ་གོ་ལའི་ལམ་དུ་ཉེར་
དྲངས་པས། ། གཟུགས་སྐུ་ཉི་འོད་འབར་བའི་གཟི་བྱིན་གྱིས། །གཟུར་གནས་པད་དཀར་
ཚལ་བརྒྱར་འཛུམ་པའི་སླད། །ཉིད་སྐུ་ལྷུན་པོའི་དོ་ཟླར་འཕགས་པ་ནས། ། ཟབ་རྒྱས་
ཆོས་སྒོ་བརྒྱ་ཕྲག་ཡོངས་ཕྱེ་སྟེ། །གཏན་པ་མེད་པའི་མཆོད་སྦྱིན་རྒྱ་ཆེན་པོས། །ཉམ་ཐག་
འགྲོ་འདི་དབུགས་དབྱུང་མཛོད་ཅིག་གུ། དེ་བཞིན་འཚོ་གཞེས་ཡུན་དུ་བརྟན་པའི་
ངོས། ། དཀའ་ སར་དོགས་གཅོད་ལྟ་བུའི་དྲིས་ཚིག་གིས། །ཉེ་བར་མཚོན་ པའི་ནང་་་་
གཤིས་ཕེབས་ཚོགས་ཀྱང་། །གངྒཱའི་རྒྱུན་ལྟར་ཚད་མེད་སྤྲིངས་པ་མཁྱེན། །ཞེས་པའི་ཞུ་
ཡིག་ སྤྱན་སྔར་སྨིན་པའི་རྟེན། ། འཇམ་ གཉེན་རེག་བྱ་ལྷ་ཡི་ གོས་ལ་འགྲན། ། དཀར་
མཛེས་ལང་ཚོ་གངས་རིའི་མདངས་འཕྲོག་པའི། །ཁ་བཏགས་དཀྱུས་སུ་རིང་བ་འདི་ཕུལ་
ལོ། །
336



འཇམ་དཔལ་དབྱངས་དངོས་རྒྱལ་བ་གཉིས་པ་དང་། ། མཁས་ཤིང་གྲུབ་བརྙེས་
དྲང་སྲོང་བདེན་སྟོབས་ཀྱིས། །མཆོག་གསུམ་བྱིན་རླབས་བླ་ན་འབར་བ་ཡི། ། གཟི་འོད་
སྣང་བ་དམ་པས་ཁྱོད་ལ་སྲུངས། །རིང་ནས་གོམས་པའི་ཚོགས་ཟུང་ཆུ་གཏེར་ཀློང་། །
སྨོན་ལམ་རྟག་འགྲོས་བསྲུབས་པ་ལས་ཐོན་པའི། །དལ་འབྱོར་རི་དྭགས་ཀྱིས་མཚན་ཟླ་
ཁྱོད་ཀྱི། །ལེགས་བཤད་མང་ཐོས་འཛིན་བྱེད་སྙན་གྱི་སྒོར། །གཞུང་ལུགས་འབུམ་གྱི་ཆུ་
ཀླུང་དང་འགྲོགས་ ཀྱང་། ། ཡོན་ཏན་སྙིང་པོས་དབེན་པའི་ཨེ་ རཎྜ། ། རྣམ་གཡེང་ལོ་
འདབ་ཁུར་གྱིས་དུང་བཞིན་དུ། ། དོན་སྟོང་རྗོད་ཚིག་ ཕལ་བའི་མཆིད་འདི་རྨེད། ། ཉེ་
ཆར་སྙིང་ཉེའི་ལྟ་སྟངས་ལྷོད་མེད་ངོས། ། སྙན་ངག་རོ་ལྡན་སྐྱེས་བཟང་ཕེབས་པ་འདི། །
མཛའ་གཙུགས་བསླད་པ་མེད་པའི་ནང་གི་མདངས། ། རྗེན་པར་སྟོན་པའི་བརྡའ་རུ་ད་
གཟོད་འཁུམས། །དེ་ལྟའི་མཉན་འོས་རྣ་བར་འཇེབས་པ་འདི། །དབྱངས་ཅན་ལྷ་མོའི་
ལོངས་སྤྱོད་འཁོར་ལོའམ། །ཡང་ན་མཐོ་རིས་བུ་མོའི་མགྲིན་པ་ལས། །གཞན་ན་ཡོད་
དམ་མེད་ཅེས་འཕྱང་མོ་ཉུག། དེ་ཚེ་ཡིད་ལ་རངས་པ་འཕེལ་སྟངས་ནི། །བསམ་གཏན་
གསུམ་པའི་བདེ་བ་ལས་ཀྱང་འགོངས། ། བཀུམས་པ་སླར་ཡང་སོས་ལའང་དེ་མ་མཆི། །
དེས་ན་དེ་ཡི་འགྲན་ཟླའི་དཔེ་ཡིས་དབུལ། །ལུང་རིགས་ གཤོག་པ་ཟུང་ལྡན་བུང་བ་་
ཁྱོད། ། གསུང་རབ་སྦྲང་རྩི་འཐུར་བས་མྱོས་བཞིན་པར། ། རྩོད་ངག་མགྲིན་རྔ་བརྡུང་
བའི་སྙན་པ་དེ། ། སྟོང་གསུམ་རིན་གྱིས་ཉོས་ཀྱང་ཐོབ་དཀའི་དཔལ། །དེང་སྐབས་གང་
སྐུ་པད་དཀར་སྡོང་བུ་ལ། །སྙིགས་མའི་འབུ་སྲིན་འཚེ་བས་མ་གཙེས་པར། །འཕྲིན་ལས་
འདབ་སྟོང་རྣམ་པར་བཞད་བཞིན་དུ། །ཡོན་ཏན་སྦྲང་རྩིའི་རྒྱལ་མཚན་འཛིན་ལགས་
སམ། །ཆོས་ཚུལ་རྣམ་པར་དག་པའི་བ་དག་ཆེ། །སྙིང་སྟོབས་ཕྲག་པར་བཀལ་ཏེ་འཕྱར་
བ་ཡིས། ། རྒོལ་ངན་ཡིད་སྲུབས་རྒྱལ་མཚན་ཕྱིས་ནས་ཀྱང་། ། སློང་བའི་ནུས་པ་གཏན་
བྲལ་བྱས་ལགས་གྲང་། ། འདི་ན་དལ་འབྱོར་མྱུ་གུ་རྒྱུས་ མོད་ཀྱང་། །རྣམ་གཡེང་འདུ་
འཛིའི་རླུང་གིས་རྟག་བསྐྱོད་པས། ། སྡོད་དབང་བྲལ་བས་རེ་འགའ་ཡིད་སྐྱོ་ཡང་། ། སྔོན་
ལས་རྟོད་ཐག་བཅིངས་གཤིས་བྱ་ཐབས་ཟད། ། སླར་ཡང་འཁྲུལ་གཏམ་བ་ཚྭས་མ་གོས་
པའི། །དྲི་མེད་དགོངས་དོན་ཡན་ལག་བརྒྱད་ལྡན་ཆབ། །ཐོས་རྩོད་སྙིམ་པས་ངོམས་
མེད་འཐུང་བ་ལ། །བརྩོན་པའི་ཁུར་དེ་ལྷོད་མེད་འདེགས་པར་འཚལ། །འབྱུང་འགྱུར་
337



ཆར་ཡང་གཏམ་སྙན་སྒྲོག་བྱེད་ པའི། ། འཕྲིན་ཡིག་བུ་མོ་སྙན་ངག་ སྒེག་ཆོས་ཅན། །
མངོན་བརྗོད་སྡེབ་སྦྱོར་རྒྱན་གྱིས་མཆོར་མཛེས་པ། །བང་ཆེན་ལམ་ནས་རྒྱུ་འགྲུལ་ཆད་
མེད་མཛོད། །ཕན་ཚུན་མཛའ་བའི་མདུད་པ་མི་ལྷོད་ཆེད། །སེམས་ཀྱི་སྣང་བ་དཀར་བ་
མཚོན་བྱེད་དུ། །དྲི་མས་མ་གོས་ལྷ་དར་རིང་བ་བཅས། ། བཀྲ་ཤིས་གཡང་ཆགས་གྲལ་
ཚེས་དགེ་བར་བསྲིངས། །
མང་ཐོས་སྐར་ཚོགས་བཀྲ་བའི་ཐུགས་ཀྱི་མཁར། །བརྒྱད་ཁྲི་བཞི་སྟོང་མུན་པའི་
ཁམས་ཟ་བའི། །མཁྱེན་པའི་ཟླ་རྒྱས་འོད་དཀར་རྨད་པོ་ཆེས། ། སྣང་བ་དམ་པའི་དཔལ་
སྦྱིན་གང་དེའི་དྲུང་། ། ལྷག་བསམ་རབ་དཀར་སྐྱེ་བ་ལྔ་བའི་དུང་། ། དང་བའི་རི་མོ་་་
གསུམ་གྱིས་རྣམ་བཀྲ་བ། །ཞུ་འཕྲིན་སྙན་པའི་སྐད་ཆེན་སྒྲོག་པ་འདིར། །སྙན་གྱི་བུག་པ་
ཡུད་ཙམ་གཏོད་པར་འཚལ། །གང་གི་གྲགས་པ་ཡིད་ལ་བརྣག་སྟོབས་ཀྱིས། །རབ་གུས་
སྐྱ་རེང་ཐ་མ་ཤར་ཙམ་ནས། །ཟོལ་བརྫུ་ཐུན་གསུམ་རང་སར་བསྙིལ་བ་དང༌། ། ཚབས་
ཅིག་དད་པའི་འདབ་བརྒྱ་ཅི་ཡང་བཞད། ། བདེ་ཆེན་འབར་འཛག་ཤུགས་ཀྱིས་ རབ་
འབར་བའི། །རྣམ་དག་ཡེ་ཤེས་ལྔ་ཡི་བྱིན་ཟ་ཆེ། །འཁོར་བའི་མཚོ་ཆེན་སྐེམ་པར་བྱེད་
ནུས་ན། །འཆི་བདག་ཤིང་སྐུམ་བསྲེག་ལ་ཚེགས་ཅི་ཡོད། །དེ་ལྟར་མཐུ་ཆེན་རྫོགས་པའི་
དབང་ཕྱུག་ཁྱོད། །བདེན་འཛིན་འཁྲུལ་བའི་དུག་ཆུ་ཀུན་མིད་ཀྱང༌། །གནོད་མིན་བདེ་
དྲོད་འབར་བས་ལང་ཚོའི་དཔྱིད། ། མགྲིན་པར་ཆགས་ཏེ་སྔོ་མདངས་མཛེས་ཞེས་་་་་
གྲགས། །ལུང་རིགས་ཟུང་གིས་ལེགས་པར་བརྡར་བ་ཡིས། །རྣོ་ངར་ཆོད་པའི་ཐལ་ངག་
ལག་ ཉལ་ཆེ། ། ལོག་སྨྲའི་བརྟུལ་ཤུགས་འཆང་བའི་ཀླད་པ་ལ། །མི་བཟད་རྔམ་པའི་
འཇིགས་སྟངས་མཛད་ལགས་སམ། །བླང་དོར་དབང་པོའི་གཞུ་རིས་ལྟར་བཀྲ་བ། །རབ་
གསལ་མཁྱེན་བརྩེའི་དྭངས་ཤེལ་མེ་ལོང་ནང་། །བརྟན་གཡོའི་དངོས་པོ་ཀུན་གྱི་གཟུགས་
འཛིན་ན། ། ཕྲན་བུའི་གཟུགས་བརྙན་ལན་འགའ་འཆར་ལགས་སམ། ། ཚུལ་ཁྲིམས་སྣ་
གཅིག་བསྲུངས་པའི་ས་བོན་མཆོག། ཁྱོད་ལ་དད་པའི་གཤིན་སར་འབད་དེ་བཏབ། །
གཏན་གྱི་བདེ་བ་སྒྲུབ་པའི་སྟོན་ཐོག་འབྲས། ། ལེགས་པར་སྨིན་པའི་བར་གཅོད་སད་
བསྲུང་འཚལ། །བདེན་སྟོང་སྒྱུ་མའི་སྔགས་རྫས་བསླད་པའི་མཐུས། །བདེན་པར་འཁྲུས་
སྣ་ཚོགས་ཤར་བ་འདི། །བདེན་སྟོང་མིན་ཞེས་རྒྱལ་བས་གསུངས་པའི་དོན། །བདེན་ནོ་
338



སྙམ་ཚེ་སྐྱོ་བར་འགྱུར་མ་གྲང་། །སླད་ཀྱི་ཆར་ཡང་སྦྱངས་པའི་ཡོན་ཏན་ཆབ། །བྱང་ཆུབ་
སེམས་ཀྱི་ལམ་ནས་རབ་དྲངས་ཏེ། ། ཤེས་རབ་གཤོལ་ གྱིས་རྨོ་བའི་ཞིང་ས་ལ། ། དཔེ་
མཁྱུད་མི་མངའ་ཡུར་བས་དྲང་དུ་གསོལ། ། རྗེས་སུ་བརྩེ་བའི་ཞགས་པ་རིང་བོའི་སྣེ། །
ཁོར་མོར་ཟུག་པའི་འཕྲིན་ལས་རྨད་པོ་ཆེ། ། སྐད་ཅིག་ཙམ་ཡང་ལྷོད་པ་མེད་པ་ནས། །
འཕྲིན་ཡིག་ཕོ་ཉའི་རྒྱུ་འགྲུལ་ཆད་མེད་འཚལ། །ཞེས་པའི་ཞུ་འཕྲིན་ཟོལ་སྦྱོར་སྤངས་པའི་
ཚིག། དོན་གྱི་ངོ་བོ་རྙོག་མེད་དང་བ་ཆེ། །གནས་སྐབས་སྙན་ངག་ཉམས་ཀྱིས་སྒེག་པ་
ཅན། །གང་ཐུགས་དགྱེས་ཕྱིར་འདེགས་བྱེད་དང་བཅས་ཕུལ། །
རྣམ་འདྲེན་རྒྱལ་བ་དེས་བསྟན་ལུང་རྟོགས་ཆོས། ། ལེགས་ པར་ གསོ་ མཛད་་་་་་
འཕགས་པའི་ཚོགས་དང་བཅས། །རིན་ཆེན་གསུམ་གྱི་སྣང་བ་བླ་མེད་དེས། ། ཁྱེད་ལ་
རྟག་ཏུ་དགེ་ལེགས་འབར་གྱུར་ཅིག། ལུས་ཅན་ཡིད་ལ་རྟག་ཉལ་རྨོངས་མུན་ཚོགས། །
དམ་ཆོས་འོད་སྣང་མཛོད་ཀྱིས་ཡོངས་བསལ་ཞིང༌། །གདུལ་བྱའི་མོས་མཁར་ནམ་ཡང་མི་
ནུབ་པའི། །བཤེས་གཉེན་རྟ་བདུན་དབང་པོ་གང་དེའི་དྲུང་། །བླ་མའི་བྱིན་རླབས་མྱུག་
ཙམ་གཡོ་བ་ལས། ། སྙིང་ལ་དགེ་ལེགས་སྣང་བ་འབུམ་སྦྱིན་པས། །ཅུང་ཞིག་མང་དུ་ཐོས་
པར་རློམ་པ་ཅན། །གྱི་ནར་འཚོ་པས་ཞུ་མཆིད་འདི་སྐད་གླེང་། །དངོས་དང་བརྒྱུད་པའི་
བཤེས་གཉེན་དམ་པ་ཡི། ། བྱིན་རླབས་ མན་ངབ་་བདུད་རྩིའི་བཅུད་ལེན་གྱིས། ། དམ་
ཆོས་རོ་ལ་དགྱེས་དགུར་སྤྱོད་པའི་ཕྱིར། །བརྒྱ་ཕྲག་བགྲང་བྱར་ཞབས་པད་བརྟན་པར་
གསོལ། །ལྷ་དང་མི་ཡི་དྲང་སྲོང་བདེན་སྟོབས་དང་། །བདག་གི་ལྷག་བསམ་དཀར་བའི་
བདེན་ཚིག་གིས། །སྐྱེ་དགུའི་བཀྲ་ཤིས་རྫོགས་པའི་དཔལ་དམ་པར། །ཏེ་བོར་ཡུན་རིང་
འཚོ་ཞིང་གཞེས་པར་གསོལ། །དུས་ཀྱི་མཐའ་འདིར་མི་མཉམ་བརྟུལ་ཕོད་ཀྱིས། ། རྒྱལ་
བསྟན་གྱེན་དུ་འདེགས་པར་སྲན་ཚུགས་པའི། །ཁྱོད་ཀྱི་དཔུང་བ་དེ་ཡང་ཆེས་ མཐོ་
བར། །གསང་བའི་བདག་པོས་ཀུན་ཏུ་སྲུང་གྱུར་ཅིག། དེ་ལ་བརྟེན་ནས་འགྲོ་བའི་བདེ་
སྐྱིད་ལ། ། ལོག་པར་འཁུ་བའི་མིང་ཡང་མི་གྲག་ཅིང༌། །རྫོགས་ལྡན་གསར་བའི་ལང་ཚོ་
མངོན་བརྟས་ཏེ། །ཕུན་ཚོགས་དཔལ་ལྡན་འབྱོར་བ་རྒྱས་གྱུར་ཅིག། གཞན་ཡང་ཤིན་
ཏུ་བཅུད་ལྡན་བཟའ་བཅའ་དང༌། །རྐང་བཞི་ཕྱུགས་དང་རིན་ཆེན་དབྱིག་དང་གོས། །
རྩེ་དགའི་ལོངས་སྤྱོད་མཁོ་དགུ་མ་ལུས་པས། །འཛིན་མའི་ཁྱོད་འདི་ཡོངས་སུ་གཏམས་
339



གྱུར་ཅིག། ཁྱོད་ཀྱི་འཁྲུངས་ སྐར་བཀྲ་ཤིས་དཔལ་འཛོམ་དེར། །དངོས་ པོའི་ སྐྱེས་་་
བཟང་བསྟར་བ་འོས་ཡིན་མོད། །འོང་ཏང་བོང་བ་གསེར་མཉམ་མཁས་པའི་ཚོགས། །
དོན་བཟང་ཚིགས་བཅད་རེས་ཀྱང་དགའ་སྐྱེད་ནུས། །དེ་སླད་ཞུ་འཕྲིན་དཔྱིད་ཀྱི་ཕོ་ཉ་
ཁྱོད། །ཚིག་དང་དོན་གྱི་འདབ་གཤོག་རབ་བསྐྱོད་དེ། །བཤེས་གཉེན་ཕྱག་སོར་འཁྲི་
ཤིང་ཡལ་གའི་རྩེར། །བག་ཕེབས་སྡོད་ལ་གཏམ་སྙན་གླུ་ལོངས་ཤིག། །
རིག་པའི་གནས་ལྔ་ཆུ་ཀླུང་འབུམ་ཕྲག་གིས། །ཡོན་ཏན་རིན་ཆེན་འབྱུང་གནས་
ཡོངས་སུ་གཏམས། །ལེགས་བཤད་རིན་ཆེན་དགའ་སྟོན་འགྱེད་པའི་དཔལ། ། བཤེས་
གཉེན་གདེངས་ཅན་དབང་པོའི་སྐུ་དྲུང་དུ། ། རབ་འབྱམས་སྨྲ་བའི་མིང་གི་འཁར་བ་
ལ། །འཆེལ་བའི་ངག་དབང་བསྟན་དར་ཞེས་བགྱི་བས། །གང་གི་མཁྱེན་རབ་ངོ་མཚར་
ཕུལ་བྱུང་ལ། ། ཤིན་ཏུ་རངས་པར་གྱུར་ནས་མཆིད་འདི་གསོལ། ། ཁྱོད་ཀྱི་རྣམ་དཔྱོད་
སྐད་ཅིག་གཡོ་ཙམ་གྱིས། །གཙུག་ལག་འབུམ་ཕྲག་ཚེགས་མེད་འཆར་བའི་ཚུལ། །ཡེང་
ཡེ་གཞན་དང་མཚུངས་པར་དཀའ་འོ་ཞེས། །གནའ་བོའི་དུས་སུ་བདག་གིས་ལེགས་པར་
ཁུམས། ། དེ་ལྟར་མཁས་བྱའི་གནས་ཀུན་མ་འདྲེས་པར། །རྫོགས་པར་ཐུགས་སུ་བསྟར་
བའི་ངོ་མཚར་ཕུལ། །གོ་སླའི་ཚིག་སྦྱོར་རྒྱུན་གྱིས་རྣམ་བཀྲ་བའི། །ལེགས་བཤད་གཏམ་
བཟང་སྤེལ་ན་ཅི་མ་རུང་། །གལ་ཏེ་ཞལ་གྱི་སྟེང་འཐུང་བཞད་པ་ལས། །ལེགས་རྩོམ་དྲི་
བསུང་འཐུལ་ བར་ མ་ གྱུར་ན། ། མཁས་ པའི་ བུང་བ་འཕུར་ལྡིང་ཞན་འགྱུར་བས། །
བསྐུལ་ཚིག་ཆབ་ཀྱིས་བྲན་པའང་དེའི་ཕྱིར་རོ། ། འོན་ཏང་ཡན་ལག་བརྒྱུད་ལྡན་མཚོ་
འགྲམ་དུ། །བ་ཚཱའི་ཁྲོན་པ་བརྐོ་བ་དཔེར་བཀོད་མོད། ། ཡ་ རབས་རྣམས་ལ་སྐྱེས་ཀྱི་
མཆོག་ཅེས་པའང་། །ཚད་མར་མི་འགྱུར་རྒྱུ་མཚན་གང་ལས་ཡིན། །དེ་ཕྱིར་མཉན་འོས་
ཚིག་གིས་རྒྱན་སྤུད་ཅིང་། །དོན་གྱི་གནད་འགག་མ་ལུས་ཁོག་ཕུག་པའི། །བཅད་དང་
ལྷུག་པར་རྩོམ་པའི་ལེགས་བཤད་གཏམ། ། མཁས་པའི་མཚན་མར་འོས་པ་ལན་བརྒྱར་
མཛོད། ། འཆད་རྩོད་རྩོམ་པའི་སྤོབས་པ་དགེ་བཞིན་དུ། ། བཏང་སྙོམས་བག་ཕེབས་
གཞེས་པ་མི་འཚམ་པས། །རིངས་པོར་ཆས་ནས་བསྟན་པའི་ལང་ཚོ་ལ། །རྣམ་དཔྱོད་
སྤྱན་རས་མཆོག་གིས་བཙའ་བར་མཛོད། ། སྲིད་དང་ཞི་བ་ཤིན་ཏུ་རོ་སྙོམས་ པར། །
གསལ་བའི་ཐུགས་ཀྱི་མེ་ལོང་གཙང་མ་དེར། ། མུ་ཏོའི་བསྐུལ་འདེབས་འདི་འཆར་འོས་
340



མིན་ཡང་། །སྤྱི་བརྟོལ་བསྐྱེད་དེ་གྱ་ཚོམ་སྨྲས་པ་ལགས། །དེ་ལྟར་ཞུ་འཕྲིན་སྙན་དངགས་
ཚེས་ཟླ་ལས། །རྒྱུན་གྱི་འོད་དཀར་ཕྲན་བུ་སྤྲོ་བ་ཡིས། །གང་གི་མཁྱེན་རབ་འོ་མཚོ་རྒྱས་
པའི་རྩེར། ། ཚིག་རྒྱན་རླབས་ཕྲེང་འཕྱུར་བར་ཅིས་མི་འགྱུར། ། ཁྱོད་ཐུགས་མགུ་བར་
བྱེད་པའི་ཡོན་ཏན་གྱིས། །གཟེགས་མ་ཤིན་ཏུ་ཕྲ་མོད་དེ་ལྟ་ནའང་། །བརྒྱ་ལམ་ཅུང་ཟད་
སྨྲ་བའི་སྐབས་རྙེད་འདི། །ཨེ་མ་སྟེས་དབང་ཉིད་ལས་གཞན་དུ་ཅི། །
དུས་གསུམ་བདེར་གཤེགས་སྤངས་རྟོགས་རབ་མཉམ་ཡང་། །ཆེར་སྙིགས་འགྲོ་ལ་
སྨོན་ལམ་སྒེར་བཏབ་པས། །པད་དཀར་ལྟར་བསྔགས་བུ་རམ་ཤིང་བ་ལ། །འདུད་དོ་
དགེ་ལེགས་བང་མཛོད་ཆར་དུ་བསྙིལ། །སྨོན་ལམ་འབུམ་སྡེ་གཅིག་འདྲེས་ཟླ་བའི་མ། །
ཚད་མེད་སྙིང་རྗེའི་རྦ་ཀློང་ཁྲུགས་པའི་དབུས། །འཕྲིན་ལས་རྣམ་བཞིའི་བང་རིམ་གྱིས་
བཏེགས་པའི། ། གང་སྐུ་ལྷུན་པོ་མངོན་པར་བརྗིད་དེའི་དྲུང་། །མུ་ལྟོའི་ལྔ་བའི་སྤུན་ཟླར་
གྱུར་བ་ཡི། ། སྣ་མང་གཞུང་ལས་བཏུས་པའི་སྙན་དག་ལ། །དབྱངས་བདུན་འགྱུར་ཁུག་
དུ་མས་སྤུད་པ་འདིར། ། ཐོས་འཛིན་ཅུང་ཟད་འབྱོ་སྟེ་གསན་དགོངས་འཚལ། །གང་གི་
ཡོན་ཏན་ལྷོ་རིའི་ཙན་དན་དྲི། ། དྲན་པའི་བསེར་བུས་བདག་ཡིད་གཤོང་བུ་རུ། །དལ་
བུར་རྒྱུ་བའི་སྐལ་བཟང་རེག་པའི་ཚེ། སྣུདགའ་དང་དད་པའི་སྤུ་ལོང་མི་གཡོ་ཅི། །གནམ་
ལོ་གསར་བ་ཚེས་པའི་དུས་ཀྱི་ཆད། །ཉེར་འཚེ་གསར་བའི་མིང་ཙམ་བྱུང་དོར་ཏེ། དགའ་
སྟོན་གསར་བའི་དཔལ་བརྒྱས་སྒེག་བཞིན་དུ། ། ཟླ་ཚེས་གསར་བ་བཞིན་དུ་བཞུགས་
ལགས་གྲང་། ། རྫོགས་ལྡན་དུས་ཀྱི་དགའ་སྟོན་ཤར་འདྲ་བའི། །དགའ་བདེའི་དཔལ་ལ་
བརྩེན་པ་དེ་ལྟ་ན། །འདོད་ལ་ཆགས་བྲལ་འཇིག་རྟེན་མེས་པོ་ཡང་། །རང་གི་འགྲམ་ཆང་
དབང་མེད་མིད་དམ་སྙམ། །འཆད་རྩོད་རྩོམ་པའི་ཆུ་འཛིན་གཟེགས་མ་ཡིས། །རྒྱལ་
བསྟན་རྒྱུ་མཚོའི་གོས་ཅན་བྲན་པའི་མཐུས། །ལུས་ཅན་ཕན་བདེའི་ལོ་ཏོག་ བརྟས་པ་
འདིས། །རྫོགས་ལྡན་དུས་ཀྱི་དགའ་སྟོན་དགུག་པར་ངེས། བཅུ་ཕྲག་རིག་གནས་ནོར་
འཛིན་ཡངས་པའི་ལྟོར། །ཁྱོད་བློ་གོམ་སྟབས་གཅིག་གིས་གནོན་པའི་གཏམ། །འཇུག་པ་
བཅུ་པས་ གསན་ཚེ་ཁེགས་སྐྱུངས་ཏེ། ། སུམ་རྩེན་གནས་ནས་གཞན་དུ་བྱོན་གྱིས་་་་་
དོགས། །ཁྱོད་ཐུགས་གཞུང་བཟང་འདུས་པའི་ཆུ་སྲིན་གནས། ། ལུང་དང་རིག་པའི་རྡོ་
རླབས་འཁྲུགས་བཞིན་དུ། །གདུལ་བྱའི་ཐང་ལ་ལྷུག་པར་འཕྱུར་བ་འདི། །གདམས་ངག་
341



ནོར་བུ་ལག་རྩེར་བྱིན་ པའི་བརྡའ། ། དེང་དུས་མཁས་ པའི་ཁྱུ་ ཚོགས་མང་འཁྲིགས་་་་་
ཀྱང༌། ། གཞུང་དོན་ དཀའ་ གནས་སྒོ་བརྒྱ་འབྱེད་ པའི་ ཐབས། ། ལུང་རིགས་ལྡེ་ཆུང་་་
འཛིན་པའི་ཞལ་ཏ་བ། །ཁྱོད་ཉིད་གཅིག་པུ་རབས་ཀྱི་གཞན་ཡོད་མིན། །དེ་ཕྱིར་ཐུབ་
བསྟན་པདྨོ་རྒྱས་པའི་རྫིང་། ། སྙིགས་མའི་ལག་ལྡན་སྣ་ཞིགས་རབ་སྐྱོད་པས། ། རྙོགས་
པར་བྱས་པའི་ངང་ཚུལ་ མི་བཟོད་པར། ། ཐུགས་རྗེའི་ཀྱོ་བ་རིང་དུ་སྤྲོ་བར་རིགས། །
བསྟན་པའི་འཕེལ་གྲིབ་ཁྱོད་ལ་རག་ལས་པས། །ཐུགས་རྗེའི་གཡར་དམ་ཐ་ཚིག་དགོངས་
གཅགས་ལ། །ཇི་སྲིད་གང་གཱའི་རྡུལ་གྲངས་མ་བྲི་བ། །དེ་སྲིད་ཚེ་མགོན་ངོ་བོར་རྟག་
བཞུགས་འཚལ། །འདི་ན་ཟག་ཕུང་ཤིན་ཏུ་རྙིང་གྱུར་ཀྱང་། །སེམས་ཀྱི་ལང་ཚོ་གསར་བ་
ངོམ་ བཞིན་དུ། ། གསུང་རབ་དྭངས་ཤེལ་མེ་ལོང་ལ་འཆར་བའི། །སྣ་ཚོགས་དོན་གྱི་
གཟུགས་བརྙན་ལྟད་མོས་འཚོ། ། ཕན་ཚུན་མཛའ་གཅུགས་གཞར་ཡང་མི་ ལྷོད་ པ། །
མཚོན་ཕྱིར་འཆི་མེད་བདུད་རྩིའི་རྗེས་བསྙེགས་པའི། །རོ་བརྒྱའི་དཔལ་འཛིན་ཡིད་འོང་
ཟས་ཀྱི་བཅུད། །ཡོལ་གོ་གཙང་མ་བྱུར་བུར་བཀང་སྟེ་ཕུལ། །
མཁྱེན་བརྩེ་ནུས་པའི་ཆ་ཤས་ཡོངས་རྫོགས་པའི། །ཚེ་སྦྱིན་ལྷ་མོའི་ཟླ་ཟེར་རེག་པའི་
མོད། །འཆི་བདག་ཐུན་གསུམ་བུ་མོ་བས་མཐར་བསྙིལ། །ཚེ་ཡི་ཀུ་མུད་རྒྱས་པའི་དགའ་
： སྟོན་སྩོལ། །ཚུལ་ཁྲིམས་ཡུ་བ་བརྟན་མཁས་ཟུང་གིས་བརྒྱན། ། ཏིང་འཛིན་གོས་བཟང་
ལྷབ་ལྷུབ་གཡོ་བའི་རྩེར། ། ཤེས་རབ་ནོར་བུའི་ཏོག་གིས་རབ་མཚན་པའི། །ཐུབ་བསྟན་
རྒྱལ་མཚན་འཛིན་པ་ཁྱོད་ཞབས་སུ། །གུས་པའི་འོ་མཚོ་འཛུམ་རླབས་འཁྱིལ་དབུས་
སུ། །ལག་སོར་ཆུ་སྐྱེས་འདབ་མ་ཟུམ་བྱས་ཏེ། ། དད་པའི་བུང་བ་མྱོས་པའི་ཟློས་གར་
གྱིས། །ཞུ་མཆིད་སྙན་ངག་རོལ་ མོ་འདི་ སྐད་འཁྲོལ། ། ལེགས་བྱས་འོ་མཚོ་གཡས་སུ་
འཁྱིལ་བའི་དབུས། ། མ་སྨད་གཟུགས་སྐུ་པད་དཀར་གཞོན་ནུའི་ཚལ། །མི་མཐུན་སྦྱིན་
ཐང་དགྲ་ལས་ རྒྱལ་བའི་ གཏམ། ། གསུང་ ཤོག་ངང་ མོས་ སྒྲོག་ པ་ རྣ་ པར་ འཇེབས། །
བདག་ཀྱང་འདི་སྣང་ཡན་ལག་བརྒྱད་ལྡན་འགྲམ། ། རྣམ་གཡེང་ཅ་ཅོས་རྣ་བ་མ་སུན་
ཞིང༌། སྲིད་པའི་དལ་འབབ་ཕྱོགས་སུ་གཞོལ་བ་ལ། །དགེ་བའི་བློ་ནི་ཉིན་སྐར་ཙམ་དུ་
གནས། །དྲི་བྲལ་མཁྱེན་པའི་ལྷ་ཡི་རྫིང་རིང་དུ། །ཡོན་ཏན་གང་བ་རྫོགས་པའི་དཀྱིལ་
འཁོར་ཆེ། ། སྙིང་རྗེ་རི་དྭགས་མཚན་མས་སྒེག་བཞིནདུ། །ཆོས་སྲིད་འགེངས་པའི་ཟླ་བ་
342



ཁྱོད་མིན་སུ། ། མི་བཟད་སྙིགས་མའི་མེ་སྟག་མཆེད་དུས་འདིར། །སྲིད་མཚོར་ཕྱིང་བའི་
འཇིག་རྟེན་དབུགས་དབྱུང་སླད། །ཁྱོད་ཞབས་གཡོ་མེད་གཏན་ཆགས་བཀོད་པ་འདི། །
བདེ་གཤེགས་ཞལ་སྐྱིན་མཛད་ལས་གཞན་དུ་ཅི། །ད་དུང་ཉེ་ཞོའི་འགྱུར་བ་བསྙིལ་མཛད་
ཅིང་། །བརྒྱ་ཕྲག་བགྲང་བྱར་འཚོ་གཞེས་གྲགས་དཀར་གྱིས། །ཆུ་མཐོངས་འགེངས་པའི་
ཁྱོད་སྐུ་ཆུ་ཤེལ་དབང་། ། གཞན་ཡང་ནུབ་པ་མེད་པའི་བཀའ་དྲིན་སྐྱོངས། ། སླད་མར་
བགྱིད་འོས་གཏམ་གྱི་སིནྡཱའི་གླུ། །དཀར་མཛེས་ཤོག་བུའི་ལམ་གསུམ་ངོས་ཡངས་པོར། །
ཆད་མེད་རྒྱུ་བའི་རྦ་རླབས་གཡོ་བའི་སྒྲ། ། ཐོས་འཛིན་ལམ་དུ་ཡང་ཡང་སྒྲོག་པར་་་་་
འཚལ། ། ཞུ་ཡིག་ཆུ་འཛིན་གསར་བའི་ཕོ་ཉ་ཁྱོད། ། ཞུ་དོན་ཆུ་ཡི་ལུར་གྱིས་སྒེག་དང་
བཅས། །ཞུ་ཡུལ་རྣམ་འདྲེན་གང་གི་དགའ་བསྐྱེད་དུ། ། ཞུ་འབུལ་དབྱར་རྔའི་གཏམ་
སྙན་སྒྲོགས་ཤིག་གུ།
བསོད་ནམས་ཡེ་ཤེས་ཚོགས་གཉིས་ཆུ་གཏེར་དབུས། ། སྐུ་བཞི་བང་རིམ་མཐོན་
པོས་ཉེར་བཏེ གས་ པའི། ། མཁྱེན་བརྩེ་ཉི་ཟླ་ཟུང་གིས་ རབ་བརྒྱུན་ སྐུ། ༑ མཐོང་ན་ མི་
མཐུན་མེད་པ་གང་གི་དྲུང་། །གང་གི་མཚན་ཙམ་ཡིད་ལ་དྲན་པའི་མོད། །ལུས་སྐྱེས་ཤས་
ཆེར་གཡོ་ཞིང་ལག་ཟུང་ཡང་། །ཆུ་སྐྱེས་གཞོན་ནུ་ཁ་འབུ་ལྟར་གྱུར་ཏེ། །སྙིང་ནས་གསོལ་
བ་འདེབས་ཚིག་འདི་སྐད་ཞུ། ། དེང་ཆར་མཉམ་གཞག་ལྷ་ལམ་ཡངས་པའི་གཞིར། །
ལྷག་བསམ་རྒྱུ་སྐར་བརྒྱ་ཕྲེང་ཚོགས་ཀྱི་དབུས། །མཁྱེན་པའི་འོད་སྟོང་རབ་རྒྱས་བསིལ་
ཟེར་ཅན། །ཐུབ་བསྟན་ཀུ་ མུད་གསོས་སུ་གྱུར་པ་རྨད། ། ཁྱོད་ནི་བྱམས་པའི་ཆུ་རྒྱུན་
འཛག་ཀྱང་མདའ་ལྔ་གཞོབ་ཐུལ་བསྲེག། སྙིང་རྗེའི་བསིལ་གདུགས་འཁོར་ཡང་འགྲོ་
བའི་སྡུག་བསྔལ་བསམ་པས་གདུང་། །སེམས་བསྐྱེད་འབྱོར་བ་རྒྱུས་ཀྱང་རང་བདེ་འདོད་
པའི་དངོས་ཆས་ཕོངས། །སྲིད་པའི་མཚོ་ལས་བརྒལ་ཡང་གཞན་དོན་འདམ་དུ་བྱིང་བ་
མཚར། །མི་ཉུང་ས་ལ་དབང་བསྒྱུར་རྒྱལ་བློན་ཚོགས། །གང་གི་ཞབས་ཀྱི་པདྨོར་བུང་བ་
བཞིན། ། དགའ་ བཞིན་འཁོར་འདི་ ཐེག་ མཆོག་ སེམས་བཟང་གི། ཁབ་ལེན་རྡོ་ཡི་་་
འཕྲུལ་འདེགས་མ་ཡིན་ནམ། །གངས་ཅན་བསོད་ནམས་རིན་ཆེན་རྡུལ་བརྩེགས་ཀྱིས། །
བཀའ་གདམས་འོ་མཚོ་ལན་བརྒྱར་བསྲུབས་པ་ཡིས། །བསྟན་པའི་ཉིང་ཁུ་ལམ་རིམ་མར་
གསར་ཕྱུང་། ། དེ་ཉིད་ཁྱོད་ཀྱི་ཐུགས་ཀྱི་དཔལ་བེའུར་བཟུང། །རིས་སུ་མ་ཆད་ཀུན་ལ་
343



སྙོམས་ པའི་ཐུགས། ། ཕན་ལ་མངོན་དུ་ ཕྱོགས་ པ་ལས་བྱུང་བའི། ། འཕྲིན་ཡིག་སྐྱེས་་་
བཟང་ཁུར་གྱིས་དུད་པ་ཅན། །སྤྱི་བོའི་ལྡུམ་རར་ཉམས་མེད་ལེགས་པར་སོན། ། དེ་ཚོ་
མིག་དག་ངོ་མཚར་ལྟད་མོས་གཡེང་། ། ཡིད་ལ་དཔག་ མེད་ དགའ་ བ་ པརྟས་ཤུགས་་་
ཀྱིས། །ལུས་ཀྱང་སྣ་ཚོགས་གར་གྱིས་བརྩོན་པ་ནི། ། རྨ་ཡི་ཕྱུ་མཁར་ཐོབ་པའི་དཔེ་ལ་
འགྲན། །འདི་ན་ཆོས་ཀུན་རང་གི་སེམས་སྟེང་དུ། ། ཡོད་ཚུལ་མ་ཤེས་དབང་གིས་གང་
སྣང་ཀུན། །བདེན་པར་ཞེན་ནས་ད་དུང་མི་འཆི་འོ། ། སྙམ་པའི་ངང་དུ་བདེ་བར་གནས་
ཁུལ་ལགས། ། ད་ནས་ཁྱོད་ཞལ་མིག་གི་བདུད་རྩི་རུ། །ནམ་ཞིག་འགྱུར་ཞེས་སྨོན་པ་མི་
ལྷོད་ཀྱང་། ། གང་བསམ་ཐོག་ཏུ་ཁེལ་བའི་སྐྱབས་འཇུག་ཞུ། ། གསོལ་བ་འདེབས་རྟེན་
བཀྲ་ཤིས་ལྷ་རྫས་ཕུལ། ། ་
ལྷ་ལས་རྒན་དང་མཆོད་སྦྱིན་བརྒྱ་བ་སོགས། །ཆེས་ཆེར་དྲེགས་པས་སྲིད་ན་མཐོ་བ་
དག། གང་གི་ཞབས་སེན་སྤྱི་བོས་བཀུར་འོས་པ། ། སྟོན་མཆོག་དམ་པའི་དགེ་ལེགས་
གཡོ་གྱུར་ཅིག། ལུས་ཅན་འཇོག་པོའི་མོས་གུས་གདེངས་ཀ་རུ། །ཞབས་སེན་ནོར་བུ་
འོད་འབར་ཉེར་བཀོད་ཅིང་། ། ལེགས་བཤད་དབང་བཞིའི་ཆབ་རྒྱུན་ སྤེལ་པ་ཡིས། །
སྐལ་ལྡན་བློ་མཚོ་འཕེལ་བ་ག་ལ་བར། །གང་གི་ཐུགས་རྗེ་གཡོ་བའི་དྲི་བཞོན་གྱིས། །དད་
གུས་ནགས་ཚལ་ཀུན་ནས་བསྐྱོད་ པའི་ནང༌། ། ཞུ་ཡིག་འདབ་བརྒྱའི་ཕོན་པོ་ གཡོ་བ་་་
འདིར། །སྤྱན་གྱི་བུང་བ་ཐང་ཅིག་བསྐྱོད་ཙམ་འཚལ། ། དེང་ཆར་ཁྱོད་སྐུ་དཔག་བསམ་
ལྗོན་པའི་ཤིང་། །མཚན་དཔེའི་མེ་ཏོག་ཅིར་ཡང་མཛེས་པ་ལ། །ཕྱི་ནང་ཉེར་འཚེ་བ་མོས་
མ་རེག་པར། །ཐུབ་བསྟན་ལྷུན་པོའི་རྒྱན་དུ་གྱུར་ལས་ཅི། ། མདོ་སྔགས་ཆ་ཤས་ཁོ་ལག་
ཡོངས་བརྟས་པའི། ། སྔོན་མེད་མཁས་པའི་རྒྱུ་སྐར་རྒྱལ་པོ་ལ། ། སྙིགས་དུས་སྐྱེ་བོའི་རཱ་
ཧུའི་རྩིང་སྤྱོད་ཀྱིས། །རྨ་མེད་ཐུགས་ལ་རྨས་པར་མ་གྱུར་གྲང་། །གསང་ཆེན་མཛོད་ཁང་
སྒོ་ལྕགས་བཙན་པོའི་ཁ། །མཐའ་དྲུག་ཚུལ་བཞིའི་ལྡེ་ཆུང་འཕྲུལ་གྱིས་ཕྱེ། །བདེ་ཆེན་
ནོར་ལ་ཅི་དགར་སྤྱོད་པ་ལ། །ནང་བྱན་ཆུད་པའི་བདེ་དགས་རོལ་ལགས་སམ། །གཙུག་
ལག་བྱེ་བ་རྣམ་བཀྲའི་ངོ་མཚར་ གཟུགས། ། བློ་མིག་དཀྱུས་རིང་མཆོག་གི་དགའ་སྟོན་
དུ། །ཉེ་བར་བཀུག་ནས་ཕུལ་བྱུང་སྙིང་སྟོབས་ཀྱིས། །ཐུབ་བསྟན་གྱེན་དུ་བཏེགས་པས་
སྤྲོའམ་ཅི། ། ལྷ་དབང་མིག་སྟོང་བགྲང་ཀྱང་མཐོང་དཀའ་པའི། །ཤེས་བྱའི་སྡོད་ལུགས་
344.



ཤིན་ཏུ་ཕྲ་བའི་གཟུགས། །ཡེ་ཤེས་སྤྱན་ཡངས་གཅིག་གིས་སྤྱོད་པ་འདིས། ། ལྷ་ལ་ཐུབ་
ཚོད་བྱས་པར་མི་འགྲོ་འམ། །མཚན་དཔེ་རི་དྭགས་གཟུགས་ཀྱིས་རབ་སྒེག་པའི། །གང་
སྐུའི་ཟླ་བ་མི་མཐུན་ལམ་ནག་ལས། །རིང་དུ་བརྒལ་བའི་གཏམ་སྙན་ཐོས་པའི་མོད། །
འཆི་མེད་ཡུལ་གྱི་དགའ་བར་རེག་སྙམ་བགྱིད།འདི་ན་ཀུན་རྟོག་པིར་གྱིས་བྲིས་པ་ཡི། །
ལུས་ཀྱི་གཟུགས་བརྙན་སྐྱ་རིས་ཕྲ་མོ་འདི། །ན་དང་རྒས་པའི་ཚོན་མང་བཀྱེ་བཞིན་དུ། །
འཆི་བདག་དབྱུག་པས་མ་བསུབ་ཙམ་དུ་གནས། །འཚམས་ཞུ། སླད་ཀྱང་ཐུབ་བསྟན་
བཤད་སྒྲུབ་རྒྱལ་མཚན་ཆེ། །ལེགས་བཤད་གོས་བཟང་གསར་བའི་སྟོད་གཡོགས་ཀྱིས། །
རབ་ཏུ་སྤྱད་པའི་མཛད་ཁྱབ་ཟབ་མོ་ལས། །ལྷོད་པ་མེད་པའི་བཀའ་དྲིན་ཅི་ཡང་ཞུ། །
ཐུགས་མཉེས་གཤིན་པའི་གསུང་བྲི་ཡ་མུ་ན། །གཏམ་སྙན་གསར་བའི་རླབས་ཕྲེང་གཡོ་བ་
ཅན། །བྱ་མ་རྟ་ཡི་ས་འཛིན་ལམ་ཡངས་པོར། །འགོག་མེད་ཕྱད་པར་རྒྱུ་བའི་ཐབས་སྐྱོང་
འཚལ། །དེ་ལྟར་ཞུ་ཡིག་སྐྱེས་སུ་མཚོན་པར་ནི། །ཟླ་འོད་འཐུང་བའི་སྟེང་འཐུང་སྐྱེངས་
བྱེད་ཅིང་། ། གངས་རིའི་དུམ་བུ་བཅག་འཕྲོ་ལྟར་དཀར་བའི། ། བཀྲ་ཤིས་གོས་བཟང་
དཀྱུས་སུ་རིང་པ་བཏེགས། །
ཕ་མཐའ་ཡས་པའི་དམ་པའི་ཞལ་ལུང་ལས། །ཐེག་ཆེན་ཆོས་ཀྱི་བདུད་རྩིའི་མངར་
བའི་རོ།： རྫོགས་པར་བཞེས་ པའི་དཔལ་བཟང་སླར་ཡང་ནི། ། ཕྱོགས་འདིར་སྤེལ་བ་
གང་གི་ཞབས་དྲུང་དུ། ། མངོན་པར་འདོད་པའི་བསེར་བུ་ཕྱད་པར་ལྡང་། །རབ་དྭངས་
དད་པའི་གུར་གུམ་མེ་ཏོག་འཛུམ། །ཡིད་ཆེས་ལོ་འདབ་མགོ་ལྕོག་ལྡེམ་པའི་གར། །ཕན་
ཚུན་འགྲན་ པའི་རིང་ནས་འདི་སྐད་ཞུ། ། རྒྱལ་སྲས་རྣམས་ཀྱི་པད་ཚལ་ ནགས་ཀླུང་་་
ཁྲོད། ། སྙིང་སྟོབས་ཁྱད་པར་འཕགས་པ་པད་དཀར་ལྟར། ། བསྔགས་འོས་སྒྲ་དབྱངས་
རིས་མེད་ཡུལ་ཁམས་ཀུན། ། སྙོམས་པར་ཁྱབ་པ་དུས་ཀྱི་མཐའ་འདིར་སྙན། །སྐལ་ངན་
དུས་སྙིགས་རྒུད་ཚོགས་སྐད་ཅིག་ཏུ། ། རྫོགས་ལྡན་གསར་བར་བསྒྱུར་བའི་དགའ་སྟོན་
དཔལ། །སྟེར་འདིས་རིགས་ལྡན་འཁོར་ལོར་དྲག་པོའི་དུས། །དེང་འདིར་བྱུང་ངམ་སྙམ་
དུ་འཕྱང་མོ་ཉུག། རྒྱལ་བ་ཀུན་གྱི་ཆོས་ཚུལ་གསང་བའི་མཛོད། ། རིང་ནས་བདག་གིར་
བཟུང་བས་མ་ཚིམ་པར། །བློ་གསལ་མཁས་པའི་ཁྱུ་དང་ལྷན་ཅིག་ ཏུ། །འབེལ་གཏམ་
བགྲོ་གླེང་དུས་འདའ་ངོ་མཚར་ཕུལ། ། ས་ཐག་རྒྱངས་གྱིས་ཆོད་པས་སྐུའི་དངོས་པོ། །
34.5



གསལ་བར་འཆར་བའི་སྐལ་བ་ཞན་གྱུར་ཀྱང་། ། སེམས་ཀྱི་མེ་ལོང་ནང་དུ་འདྲ་བརྙན་
གཟུགས། ། རྟག་ཏུ་འཆར་བའི་སྐལ་བཟང་ནུབ་མ་མྱོང་། ། རིང་ནས་ལུས་ཅན་ཟུག་རྔུ་
ཡོད་དོ་ཅོག། བདག་གིས་འབྱིན་པར་བྱེད་ཅེས་དམ་བཅས་པ། །དུས་ཀྱི་མཐའ་འདིར་
ཅུང་ཟད་གློད་གྱུར་ན། །ཉམ་ཐག་འགྲོ་བའི་སྡུག་བསྔལ་སུ་ཡིས་སེལ། །དེ་ཕྱིར་འགྲོ་འདི་
སྟོང་བར་མ་གྱུར་པར། ། རྒྱལ་བ་ཚེ་མཐའ་ཡས་པའི་རང་བཞིན་དུ། །གཞོམ་བྲལ་རྡོ་རྗེའི་
ངོ་བོར་རྟག་བརྟན་ཅིང་། །གང་འཚམ་གསུང་འོས་བདུད་རྩིས་དབུགས་དབྱུང་མཛོད། །
ལྷག་པར་འདོད་ལྷའི་མདའ་ལྔས་དུས་ཀུན་ཏུ། །ཆེས་ཆེར་གཙོས་པའི་ཆོས་མེད་འབངས་
རྣམས་ལ། །འདི་ཕྱི་གཉིས་ཀར་ཕན་པའི་བསླབ་སྟོན་དང༌། །ནག་ཕྱོགས་གཡུལ་ལས་
རྒྱལ་བའི་འཕྲིན་ལས་སྐྱོངས། །ལྷག་བསམ་ཆུ་གཏེར་ལས་ཐོན་པའི། །གསོལ་མཆིད་པད་
དཀར་འདེགས་རྟེན་གྱི། །སྦྲང་རྩིའི་གསར་བ་འཛིན་པ་དེ། ། ཟླ་ཚེས་དགེ་བར་འདི་ནས་
དངོམ། །
ཡོན་ཏན་གང་བ་རྫོགས་པའི་འཇིག་རྟེན་མིག། བརྩེ་བའི་ཁྱུང་སྔོན་སྐྱེས་གྱིས་
ཉེར་དྲངས་ཤིང་། །བཤད་སྒྲུབ་དགུང་ལ་སྐྱེངས་མེད་རྒྱུ་བ་ཡིས། །ཐུབ་བསྟན་པད་ཚལ་
མངོན་པར་བཞད་དེའི་དྲུང་། །གང་སྐུ་མ་ལ་ཡ་རི་རིང་ན་ཡང་། །ཡོན་ཏན་དྲན་སྟོབས་
བསེར་བུས་རིག་པའི་མོད། །ལུས་སྐྱེས་གཡོ་དང་ཆབས་ཅིག་སོར་མོའང་། ། སྙིང་ཁར་
ཟུམ་སྟེ་ཞུ་མཆིད་འདི་སྐད་བསྒྲག། ཚོགས་གཉིས་ཆུ་གཏེར་འཇིང་ཟབ་ལས་འཁྲུངས་
ཤིང་། །འཕགས་ནོར་གསེར་རི་བདུན་གྱིས་རབ་བསྡམས་པའི། །གཟུགས་སྐུའི་ལྷུན་པོ་
རྟོན་བཞིའི་བང་རིམ་དབུས། ། སྐྱེ་དགུའི་ཉེར་འཚོར་རྟག་བརྟན་ བཞུགས་ལས་ ཅི། །
གཞུང་ལུགས་མཁྱེན་པའི་གཏིང་མཐའ་མི་མངོན་ཞིང་། །བརྩེ་བའི་རླབས་ཕྲེང་དུས་ལས་
འབྱུང་མི་སྲིད། །ལུང་རྟོགས་ཡོན་ཏན་ནོར་བུའི་ཕུང་པོ་ཡིས། །ཉེར་གཏམས་ཟླ་བའི་མ་
མ་ཁྱོད་མིན་སུ། ། ཤེས་བྱའི་མཁའ་དབྱིངས་གོམ་གཅིག་གིས་གཞལ་བས། སྔོ་བསང་
དོགས་ཀྱང་དོག་པོར་བགྱིད་མཛད་ན། ། ཆུ་གཏེར་ སྐུ་ རགས་ ཅན་གྱི་ཐ་གྲུའི་ཁྱོན། །
ཡངས་པོར་ གླེང་བ་བློ་གྲོས་རྩིང་བར་ཟད། ། མི་བཟད་སྙིགས་མའི་ཚེར་མ་ཆེར་རྩུབ་་
ཀྱང༌། །ཐུགས་ངལ་གསོ་བའི་ཐབས་ལ་ཅི་སྟེ་འཆེལ། ། སྣོད་བཅུད་སྡིག་འབྲས་གང་ཚེ་
ཐུགས་རྗེའི་ཤུགས། །ལྷག་པར་སྐྱེད་པ་དམ་པའི་གཤིས་མིན་ནམ། །མི་དབང་ཀུན་གྱིས་
346



གཙུག་གིས་བཏུད་པ་ཁྱོད། ། ཉམ་ཐག་འགྲོ་བའི་བྲན་དུ་འཁོལ་འདི་མཚར། །འོན་ཏེ་
སྙིང་རྗེའི་དབང་གྱུར་དམ་པ་རྣམས། །རང་དོན་སྒྲུབ་ལ་ནམ་ཡང་ཁོམ་པ་མེད། །བསོད་
ནམས་བརྒྱ་ཡི་བྱེད་པོས་བསྐལ་མང་དུ། །ཉེ་བར་བསྒྲུབས་པའི་མཚན་དཔའི་རྒྱུན་ལྡན་
བཞིན། ། བདག་ སོགས་འདྲེན་བྱེད་ཡུལ་དུ་ལྷགས་པ་འདི། ། ཨེ་ མ་ཞིང་འདིའི་འགྲོ་་་
རྣམས་སྐལ་བ་བཟང༌། །འདི་ན་སྔོན་སྦྱངས་དགེ་བའི་ས་བོན་ལས། །ལན་ཅིག་བསྐྲུན་
པའི་དལ་འབྱོར་མྱུ་གུ་ཡང་། ། འཆི་བདག་རྡོ་ཆར་དྲག་པོས་མ་བཅོམ་ངོས། ། དགེ་ལ་
འདུན་པའི་ཡལ་ག་རྒྱས་ཁུལ་ལགས། ། ལྷོ་ཕྱོགས་མ་ལ་ཡ་ཡི་དྲི་ཞིམ་པོ། ། བསེར་བུས་
བདས་པས་ཕྱོགས་རྣམས་འགེངས་པ་བཞིན། ། ཐོས་འཛིན་གསོས་སུ་སྨིན་པའི་འཕྲིན་
ཡིག་རྒྱུན། །ཛ་ཧུའི་བུ་མོའི་འགྲོས་ལྟར་ཆད་མེད་འཚལ། །བཀྲ་ཤིས་དར་གྱི་པཉྩ་ལི་ཀའི་
གོས། །སྙིམ་པར་ཐོགས་པའི་ཞུ་མཆིད་གནྣཱཐ། །གང་གི་མདུན་སར་སྐུ་ཡི་འཚམས་ཞུའི་
གླུ། །དབྱངས་སུ་བསྒྲག་ཕྱིར་རིངས་པར་འདི་ནས་དོང་། །
བཀྲ་ཤིས་དགེ་ལེགས་རི་མོས་སྨྲས་པའི་ཞབས། །ས་གསུམ་སྐྱེ་དགུའི་ཅོད་པན་ཕོན་
པོའི་རྩེར། །སྐྱེངས་མེད་ངལ་གསོ་མཛད་པའི་བཤེས་གཉེན་མཆོག། ནོར་འཛིན་ཁྱོན་
ཀུན་རྣམ་པར་སྐྱོང་དེའི་དྲུང༌། ། གང་གི་ཡོན་ཏན་བརྗོད་ལ་མངོན་ཕྱོགས་ཏེ། ། སྙན་
དངགས་ གཞུང་ བཟང་ སྟོང་གི་ནགས་ཁྲོད་ནས། །ཉེ་བར་བོ ཏུས་ པའི་ཞུ་མཆིད་པོད་
དཀར་ཕྲེང་། །མོས་གུས་སྙིམ་པས་ཅུང་ཟད་གཏོར་བར་བྱ། །ཁྱོད་སྔོན་ཡིད་ཅན་ཀུན་ལ་
མཛའ་གཅུགས་ཀྱིས། ། རྒྱལ་སྲས་ ལྷོ་རིར་སྐྱེས་ པའི་ ཙན་དན་ལྗོན། ། གཞན་ཕན་དྲི་་་
བསུང་ཕྱོགས་སུ་འཐུལ་ཙམ་གྱིས། །འགྲོ་བའི་ཚ་གདུང་སེལ་ལ་ཤིན་ཏུ་སྨན། ། བདུད་
ལས་རྣམ་རྒྱལ་ཁྱོད་སྐུ་ས་འཛིན་དཔང། །མཁས་མང་གསེར་རིའི་དཀྱིལ་དུ་བརྗིད་ཆགས་
ཤིང་། །འཕོ་འགྱུར་མི་མངའ་གཡུང་དྲུང་རང་བཞིན་དུ། །དེས་ཕྱིར་བགྲེས་རྒུད་གཡོ་བ་
སུ་ཡིས་མཐོང་། །མདོ་རྒྱུད་གཞུང་བརྒྱུ་འདམ་སྐྱེས་ཚལ་ཡངས་པོ། །མཁྱེན་པའི་སྣང་བ་
གཅིག་གིས་འབྱེད་པའི་ཚེ། །སྲིད་གསུམ་ཡངས་པའི་ཁོངས་ལས་བརྒལ་དོགས་ཏེ། །དགུ་
ཚིགས་ཞགས་པས་བཅིངས་པ་མ་ཡིན་ནམ། ། ཆོས་ཕུང་རྒྱ་མཚོ་རྣམ་དཔྱོད་ཧུབ་གཅིག་
གིས། །ཉེ་བར་དྲངས་ཏེ་འཆད་རྩོད་རྩོམ་གསུམ་གྱི། །ལེགས་བཤད་གངྒཱ་ལྷག་པར་སྐྱུག་
མཁས་པའི། ། སྔོན་མེད་དྲན་དབང་དྲང་སྲོང་ཁྱོད་མིན་སུ། །ཁྱོད་ཞབས་སེན་མོའི་གེ་
3:47



སར་རྡུལ་ཕྲན་ཙམ། །ཚངས་པ་མགྲིན་སྔོན་འཕྲོག་བྱེད་ལ་སོགས་པས། །ཅོད་པན་རྩེ་
མོར་བསྟི་སྟངས་ཆེར་བྱེད་ན། །མི་དབང་ཕལ་བས་བཏུད་ལ་ངོ་མཚར་ཅི། །འདི་ན་ལས་
ཀྱི་བྱེད་པོས་བཟོ་བྱས་པའི། ། ཁམས་མང་འདུས་པའི་ལུས་ཁོག་ཁང་རུལ་ནི། །མི་དགེའི་
ལམ་གྱི་བཞི་མདོར་ཞིག་ལ་ཁད། །རྣམ་ཤེས་མགྲོན་པོའི་རྒྱུ་འགྲུལ་མ་སྟོང་ཙམ། {འབྱུང་
འགྱུར་ཆ་ལ་འགྲོ་བའི་ཉེར་འཚོའི་གཞིར། ། གང་སྐུ་རྡོ་རྗེའི་ངོ་བོར་བརྟན་པའི་ངོས། །
ཡིད་གཅུགས་ལྷོད་པ་མེད་པའི་ ཕེབས་ ཚོགས་ ཀྱང་། །ཉི་ཟླ་ཟུང་གི་འགྲེས་ཀྱི་དོ་ ཟླ་་་
འཚལ། ། ཞུ་ཡིག་དང་བའི་བུ་མོ་ སྒེག་ཆོས་ཅན། ། སྙན་ཚིག་མགྲིན་པའི་རྫ་རྔ་བརྡུང་
བཞིན་དུ། ། ལྷ་རྫས་གོས་ཀྱི་འདབ་གཤོག་བསྐྱོད་པ་ཡིས། །ཕྱག་སོར་འཁྲི་ཤིང་ཚལ་དེར་
འཕུར་ཏེ་སོང་། །
རྒྱལ་ཀུན་གསང་གསུམ་མི་ཟད་ཡོན་ཏན་ཚོགས། །གཅིག་ཏུ་བཟླུམས་ལས་བཤེས་
བ་།ཉེན་གར་མཛད་པའི། །ཞབས་པད་ཉིན་བྱེད་འཆར་ཁའི་མདངས་འཛིན་གང་། །ལུས་
ཅན་ གསོས་སུ་ ཅི་དགར་བཞད་དེའི་ དྲུང་། །གང་གི་ཡོན་ཏན་ནམ་ མཁའི་ནོར་བུའི་་
གཟི། །སྙིང་ལ་རེག་ཚེ་སོར་བཅུའི་ཀུ་མུད་ཁ། །བདེ་ཆེན་གནས་སུ་ཟུམ་དང་ཆབས་ཅིག་
པར། ། སྙན་ཚིག་རྐང་པར་བཅད་པའི་མཆིད་འདི་གསོལ། །རྫོགས་ལྡན་སླར་ཡང་འཕོས་
འདྲ་ དུས་ཀྱི་ཆར། །མཐོ་རིས་ཡོན་ཏན་ཀུན་འབྱོར་སུམ་རྩེན་གནས། ། ཞིང་འདིར་་
འཕོས་སམ་ཡང་ན་གསེར་མངལ་ཅན། ། གསར་དུ་བསྐྲུན་འདྲའི་ཡངས་པའི་གྲོང་ཁྱེར་
དབུས། །སྔོན་གོམས་དགེ་ལེགས་ཤེལ་གྱི་དོ་ར་ཆེར། །ལེགས་སྤྱོད་གཤེར་གྱི་སིམ་པ་མི་
དམན་པས། །མཆོག་ཏུ་བསྐྱེད་བསྲིངས་སྐུ་ཡི་དཔག་བསམ་ལྗོན། །འཕྲིན་ལས་མཐོ་ཁྱད་
ལྷ་གནས་བསྟེགས་ལགས་སམ། །རབ་འབྱམས་ཤེས་བྱ་གཟིགས་པའི་མིག་སྟོང་བཀྲ། །
རླབས་ཆེན་ནུས་མཐུ་བརྟས་པའི་ལག་ཉལ་གྱིས། །འཆི་བདག་དབྱིག་འཛིན་ཕུར་བུའི་
བགྲང་བྱེད་བཅག། ཚེ་རིང་ས་སྲུང་གཉའ་བར་འགྱིང་བ་རྨད། ། ཐུབ་པའི་རིང་ལུགས་
གོས་བཟང་ཀླུབས་པའི་རྩེར། ། ཁྱོད་ཞབས་ནོར་བུའི་ཏོག་གིས་རབ་བརྒྱན་པའི། ། གཞན་
ཕྱོགས་གཡུལ་ལས་རྒྱལ་པའི་མཚན་མ་འདིས། །ཕྱོགས་ཀྱི་བུ་མོའི་འགྲམ་པར་དཔལ་ཡང་
སྦྱིན། ། བློ་ བཟང་སྙན་གྲགས་ལུགས་བཟང་བ་དན་དཀར། ། སྙིང་སྟོབས་རིན་ཆེན་ཡུ་
བས་བསྒྲེངས་པ་ཡིས། །ལུས་ཅན་ཕན་བདེའི་ངལ་གསོར་འབོད་པ་མཁན། །མགོན་ཁྱོད་
348



འཇིག་རྟེན་མེས་པོས་སྤྲུལ་ལམ་སྙམ། ། རྐང་མགྱོགས་གྲུབ་པའི་འཕྲུལ་གྱིས་འཛམ་གླིང་
ཁྱོན། །ལན་བརྒྱར་ཉུལ་ཡང་རྙེད་པར་མི་སླུ་བའི། །གྲགས་པ་དོན་ལྡན་ཁྱོད་ཞབས་རྙོག་
བྲལ་རྡུལ། །སྤྱི་བོར་བཀུར་བའི་འགྲོ་རྣམས་སྐལ་པ་མཐོ། ། གསུང་རབ་བྱེ་བའི་དགོངས་
དོན་བཅུད་བཟང་རོ། །རྣམ་དཔྱོད་སྙམ་པའི་ཧུབ་ཀྱིས་ཉེར་དྲངས་ཏེ། ། སྐལ་བཟང་རྣ་
བའི་བཅུད་དུ་ལེགས་གསུངས་ཀྱི། །ཟབ་གསལ་ཆོས་ཀྱི་འཁོར་ལོ་བསྐོར་དུ་་སྨོན། ། འདི་
ན་དད་གུས་མི་ཞན་པད་ཚལ་དུ། །བཤེས་གཉེན་བྱིན་རླབས་སྣང་བ་ཕོག་པའི་མཐུས། །
ཡིད་ཀྱི་བུང་བ་ལེགས་བཤད་མངར་བའི་བཅུད། །འཐུང་བའི་ལུགས་སུ་ཀློག་པ་མཁན་དུ་
མཆིས། །སླར་མར་ཤར་རིར་འཕགས་པའི་ག་བུར་འཛིན། །ཀུ་མུད་ཚལ་དང་བར་ཐག་
རྒྱུང་ཆད་ཀྱང་། །གཉེན་དུ་གྱུར་བཞིན་མཛའ་གཅུགས་ཐུགས་མཉེས་པའི། །ཕེབས་་
ཚོགས་ཕྱད་པར་སྤྲོ་བའི་བཀའ་དྲིན་ཞུ། །དེ་སྐད་ཞུ་འཕྲིན་མཐོ་རིས་མེ་ན་ཀཱ། །དོན་
བཟང་ལང་ཚོ་བདོ་བས་རབ་ཏུ་སྒྲིག། སྙན་ཚིག་རྒྱང་གླུ་ཁུག་ལྡན་གྱུར་བཞིན་དུ། །
གོས་དཀར་ཀླུབས་པ་ཟླ་ཚེས་དགེ་བར་ཐོན། །
ཐེག་གསུམ་བསྟན་པའི་སྙིང་པོ་ཡོངས་བཟུང་ནས། །རིས་མེད་འགྲོ་ལ་འབྱེད་པའི་
འ ཕྲིན་ལས་ཀྱིས། ། སྲིད་འདི་ སྙིང་པོ་ཅན་ དུ་ བསྒྱུར་བ་པོ། །ལུས་ ཅན་ ཐབས་ མཁས་
འདྲེན་མཛད་གང་གི་དྲུང༌། ། མཚན་དཔེའི་རྒྱུན་ལྡན་ཟླ་ཞལ་དྲན་སྟོབས་ཀྱིས། ། གུས་
ལྡན་ཡིད་ཀྱི་ས་དགའི་མེ་ཏོག་ཁ། ། ཀུན་ནས་རངས་པའི་འདབ་བརྒྱ་གྲོལ་བ་ལས། །
འཛུམ་པའི་ཕྲེང་བསྒྲིགས་གེ་སར་འདི་སྐད་རྒོད། །དེང་དུས་བསོད་ནམས་རིན་ཆེན་བྱེ་བ་
བརྒྱའི། ། ཟོང་གིས་ཉེ་བར་བཀུག་པའི་སྐུའི་འཚོ་བ། ། མི་འགྱུར་ལྷུན་པོའི་མཆེད་ཟླར་
འགྲན་བཞིན་དུ། །གཡོ་མེད་གཏན་དུ་བརྗིད་ཆགས་འདི་ཀོ་རྨད། ། ཁྱོད་ཀྱི་གསང་་་
གསུམ་ཡོན་ཏན་མི་ཟད་གཏེར། །ཕྱུར་བུར་སྤུངས་པ་མ་ལུས་ཤོང་བའི་སྣོད། །བྱེད་པོས་
ཚངས་པས་ནོར་འཛིན་ལྟོ་བ་འདི། །བསམ་བཞིན་ཡངས་པར་སྤྲུལ་བ་ཉིད་དུ་ཁུམས། །
ཚངས་དབྱངས་མགྲིན་པར་ཆགས་པའི་ལེགས་བཤད་གཏམ། ། སྐལ་ལྡན་རྣ་བའི་ཡོལ་
གོར་རྟག་འཇོ་བས། ། མཐའ་ཀླས་འགྲོ་བ་གཞི་ནས་དབུགས་ཕྱུང་འདི། །སྲིད་པ་མཐའ་
ཅན་ཉིད་དུ་བསྒྲུབ་ལས་ཅི། །ཀུན་དགའི་དཔྱིད་ཀྱིས་རིང་ནས་བསྐྱངས་པའི་མཐུས། །
སྤང་ལྗོངས་ནེའུ་གསིང་བརྟས་པའི་དགའ་ཚལ་དུ། །རྐང་འཐུང་གཡུར་དུ་ཟ་བ་ཆེས་མང་
349



མོད། ། རེ་འདོད་འཇོ་བའི་ཡོངས་འདུ་གཅིག་པུར་ངེས། །དེ་བཞིན་འཆད་རྩོད་རྩོམ་
པས་བསྟན་པ་ལ། །བྱ་བ་བྱས་པར་རློམ་པ་འགའ་མཆིས་ཀྱང་། ། གསུང་རབ་དཀའ་
གནད་མདུད་པའི་རྒྱ་དམ་པོ། ། ཇི་བཞིན་གྲོལ་བར་ནུས་པ་ཁྱོད་ཉིད་ཙམ། ། དེ་སླད་
བསྟན་འཛིན་དཔྱིད་ཀྱི་དཔལ་གྱུར་ཁྱོད། ། རྣམ་འདྲེན་བསྟན་པའི་སྲོག་གི་ཀ་བ་རུ། །
ཡིད་སྲུབ་དཔུང་ལས་རྣམ་པར་རྒྱལ་ ཐབས་སུ། ། ཤིས་པའི་ཆོ་ གར་ནམ་ཡང་མི་ལྷོད་་
འཚལ། ། རྒྱལ་བའི་རིང་ལུགས་འདྲེན་པའི་ཤིང་རྟ་ཆེ། ། རྩོད་དུས་འདམ་ལས་འདྲེན་
འདོད་ལྷག་བསམ་ཅན། ། ཁོ་བོའང་མཆོག་གསུམ་ཐུགས་རྗེའི་གདུགས་དཀར་པོའི། །
གྲིབ་བསིལ་སྣུམ་པོར་བདེ་བར་འཚོ་ཞིང་གདའ། །སླད་ཆར་བསྟན་འགྲོར་སྨན་པའི་ལྷག་
བསམ་ཁུར། །གྱེན་དུ་གཏེགས་པར་བཟོད་པའི་སྙིང་སྟོབས་ཀྱིས། །དེང་གི་བསྟན་འཛིན་
གཞོན་ནུ་ཕལ་མོ་ཆེའི། །སྙེམས་པ་མ་ལུས་འཕྲོག་སྙམ་བགྱིད་པ་ནས། །དོན་བཟང་སྒེག་
པའི་ལང་ཚོ་ཆེས་བདོ་ཞིང་། ། སྙན་འགྱུར་ཚིག་གི་མིག་ཟུར་འབུམ་གཡོ་བས། ། བདག་
ཡིད་རང་དབང་མེད་པར་འགུགས་བྱེད་པའི། ། ཚབ་ཤོག་མཛའ་མོའི་རྒྱུ་བ་ཆད་མེད་
འབཙལ། །ཞེས་པའི་ཞུ་འཕྲིན་བསྐྱེལ་བའི་སྒྲ་བརྒྱ་བ། ༑གཟིགས་རྟེན་ལྷ་དར་ན་བུན་གོས་
གྱོན་ཏེ། ། སྙན་པའི་ཚིག་བཟང་དལ་བུས་ལྡིར་བཞིན་དུ། །བང་ཆེན་བསེར་བུར་་་་་
འགྲོགས་ཏེ་མཉམ་དུ་ཐལ། །
མཁས་རློམ་དྲེགས་ལྡན་ཚོགས་ཀྱི་རལ་བའི་རྩེར། ། སྐྱེངས་མེད་ངལ་གསོ་བགྱིད་
པའི་མཐུ་ལྡན་པ། །གང་དེའི་ཞབས་རྡུལ་ཀེ་ཏ་ཀ་ཡི་ཕུད། །ཉེས་པའི་རྙོག་མ་གྲུངས་བྱེད་
ག་ལ་བར། ། མི་དབང་ཆེ་དགུ་ཅོག་གི་དོ་ཀེར་གྱིས། །ཡང་ཡང་ཕྱིས་པའི་ཞབས་སེན་མེ་
ལོང་དེར། ། བདག་འདྲའི་གཟུགས་བརྙན་འཕོ་བ་དཀའ་ནའང་། ། རེ་ཞིག་སྤྱི་བརྟོལ་
བསྐྱེད་དེ་མཆིད་འདི་མེད། །མགོན་ཁྱོད་བརྣག་ནུས་ལས་འགོངས་རྩོད་དུས་འདིར། །
བརྩེ་ཆེན་སྤྱན་དཀྱུས་སྙིགས་མའི་ལང་ཚོ་ལ། ། མ་ གཟིགས་ཞི་བདེར་ཅུང་ཟད་ཐུགས་
གཞོལ་ན། །སྲིད་འདིར་བསམ་བཞིན་ཕེབས་པའི་དགོས་པ་ཅི། །སྙན་ནོ་འཆི་མེད་ཡུལ་
དུ་ལྷ་ཡི་རྔ། །འདོད་ལྡན་ཡོངས་ལ་བཻཌཱུར་རྒྱུད་མངས་ཏེ། །གཙུག་ཕུད་ཅན་གྱི་སྙིང་ལ་སྒྲ་
བརྒྱ་པ། །བདག་གི་རྣ་བར་ཁྱོད་སྐུ་འཚོ་གཞེས་གཏམ། །དཔག་ཡས་བསོད་ནམས་ཀུན་
གསལ་འགྲམ་པ་རུ། ། མཐོང་ན་མི་མཐུན་མེད་པའི་གཟུགས་སྐུའི་ཉི། །ཚད་མེད་འཕྲིན་
350



ལས་འོད་བརྒྱས་བསྟན་སྲིད་ཀྱི། །ཕན་བདེའི་ཆུ་སྐྱེས་འདབ་སྟོང་ཅིས་མི་བཞད། །ནོར་
འཛིན་ཡངས་པོར་བརྡལ་བའི་ཐ་གུའི་ཁྱོན། །རྫོགས་པར་འགེངས་པའི་འོད་སྐུ་གསར་བ་
འདི། །འཇིག་རྟེན་རྣམ་འདྲེན་ཁྱོད་ཀྱི་འཕྲིན་ལས་སམ། ། ཟླ་གཞོན་འོད་ཀྱིས་ཁྱབ་བམ་
འཕྱང་མོ་ཉུག། ཁྱོད་ཀྱི་འཕྲིན་ལས་ཡངས་པ་དེ་ལྟ་ན། །སྲིད་གསུམ་ཁོངས་སུ་མི་ཆུད་
ཀྱིས་དོགས་པས། །འཇིག་རྟེན་མེས་པོ་དཀའ་བ་དུ་མས་ཀྱང་། །སྲིད་པའི་ཁོག་པ་ཡངས་
པོར་སྤྲུལ་ལམ་སྙམ། །བླ་མེད་ཡེ་ཤེས་རྙོག་བྲལ་རྫིང་ནང་དུ། །ཤེས་བྱའི་སྡོད་ལུགས་རྣམ་
པར་འགྱིང་བའི་གཟུགས། ། གཞར་ཡང་འགོག་མེད་འཆར་བའི་ལྟད་མོ་ལ། །གདུགས་
མཚན་འཁོར་མོར་སྤྱོད་པས་གཡེངས་ལགས་སམ། ། འདི་ན་བགྲང་བྱའི་ཁུར་གྱིས་ལུས་
སྒྱུར་ཡང་། ། རྣམ་དཔྱོད་ སྦལ་ སྨྱུག་དྲང་པོའི་སྣེ་འཆའ་ཞིང་། ། རྣམ་མང་གྲུབ་མཐའི་
འབབ་སྟེགས་འཛེགས་འདོད་པས། ། གཞུང་ལུགས་འཚོལ་བའི་ཀློག་པ་མཁན་དུ་་་་་་
མཆིས། །འཚམས་ཞུ། སླད་མར་བླ་མེད་ཡེ་ཤེས་ལག་ ཉལ་གྱིས། །མི་ཤེས་ས་འཛིན་
བགྲོད་པ་ཀུན་བཅོམ་ཞིང་། ། བདེ་ཆེན་ཉིས་འཐུང་དབང་པོའི་གཉར་འགྱིང་ངེས། །
འཆི་མེད་དབང་པོའི་ཚེ་ལ་འགྲན་པར་འཚལ། ། མཆོག་གསུམ་ཐུགས་རྗེ་མི་བསླུ་རྟེན་
འབྲེལ་གཤིས། །འཛམ་གླིང་འགྲོ་བའི་བསོད་ནམས་གཉའ་བ་རུ། །མི་ཤིགས་གཡུང་དྲུང་
སྤྲས་པའི་ཞབས་པད་མཆོག། རྟག་ཏུ་བཀོད་པའི་བདེན་སྨོན་བདར་བར་འཚལ། །ཞུ་
ཡིག་ངང་བའི་བུ་མོ་མགྲིན་རྔ་བརྡུང་། །ལྷ་རྫས་སྤུ་སྡུག་ལུས་འདེགས་རབ་བསྐྱོད་དེ། །
གང་གི་སྤྱན་ལམ་ པད་མའི་རྫིང་བུ་དང་། །རྩེ་གཅིག་དད་ པའི་ སྟེགས་ལས་ཡུད་ཀྱིས་
འཕུར། །
ཐུབ་བསྟན་ཁ་བའི་རྡུལ་བརྩེགས་མཐོན་པོའི་སྤོར། ། མང་ཐོས་གཡུ་རལ་བསིག་
པས་མངོན་པར་སྒེག། དགག་སྒྲུབ་རྩོད་དག་ང་རོ་ཆེར་སྒྲོག་པ། །ལུང་རིགས་སྨྲ་བའི་
གདོང་ལྔའི་དབང་པོའི་དྲུང་། །གང་གི་ཡོན་ཏན་དྲན་པའི་དྲི་བཞོན་གྱིས། །བདག་ཡིད་
འདབ་སྟོང་གེ་སར་བསྐྱོད་པའི་ཚེ། ། དད་པའི་བུང་བ་དགའ་བ་རྒྱས་དྲགས་ཏེ། ། ཞུ་
མཆིད་སྙན་ཚིག་རྒྱངས་ གླུ་འདི་སྐད་ལེན། ། ཨེ་མ་ཐུབ་བསྟན་སྟེང་འཐུང་ རྒོད་པའི་་་
གཉེན། །སྨྲ་བའི་ཟླ་བ་དྲན་པའི་དབང་པོ་ཁྱོད། །མི་མཐུ་ལམ་ནག་ཁ་ལས་གཟུར་བྱས་
ཏེ། །འགྲོ་བའི་ཉེར་འཚོར་འཚོ་གཞེས་བརྟན་ལགས་སམ། །སྙིགས་མ་ལྔ་བོ་ཆེད་དུ་ཁྲོས་
351



པ་བཞིན། །དཀར་མིན་ལས་ཀྱི་རྣམ་སྨིན་ཆེས་བདོ་བའི། །ཆགས་སྡང་སྤྱོད་ཚུལ་ཚེར་མ་
གཟེངས་རྣོན་པོས། ། ཆོས་ཀྱི་སྐུ་ལ་རྨ་ནི་མ་ཕྱུང་གྲང༌། །འཁོར་ལོ་གསུམ་གྱི་བྱ་བའི་རུ་
མཚོན་གྱིས། །ཆོས་མིན་ཕ་རོལ་གཡུལ་ངོ་ཕམ་བྱས་ནས། །ཐུབ་བསྟན་མི་ནུབ་ཆོས་ཀྱི་
རྒྱལ་མཚན་ཆེ། །ནམ་ཡང་མི་སྙོལ་བཀའ་དྲིན་མཛད་ལགས་སམ། །ངོས་ཀྱང་སྲིན་བུ་མེ་
ཁྱེར་ལྟ་བུ་འདི། །ནག་ཕྱོགས་མུན་པས་ཁེབས་པའི་དོ་ར་རུ། ། ལྷག་བསམ་ཕྲ་མོའི་མེ་ལྕེ་
ཙམ་བཟུང་ནས། ། རང་ལུས་གསལ་ཙམ་ཆོས་ཀྱི་བྱ་བས་གཡེང༌། ། སླད་ཆར་ཞལ་གྱི་ཆུ་
སྐྱེས་ ཡངས་པའི་དབུས། ། ཐོས་བསམ་བསྒོམ་པའི་གེ་སར་གཡོ་བ་ལས། །འཆད་རྩོད་
རྩོམ་ པའི་སྦྲང་རྩིའི་བཅུད་ཕབ་ནས། ། བློ་གསལ་རྐང་དྲུག་དགའ་སྟོན་སྤེལ་བར་་་་་་་
མཛོད། །ཕན་བདེའི་ལོ་ཏོག་གཡུར་དུ་ཟ་བ་གང་། །བསྟན་པའི་ལྗོན་ཤིང་ལོ་འདབ་རྒྱས་
ལ་ལྟོས། །དེ་ཉིད་འཆད་རྩོད་རྩོམ་པའི་དགུང་ཆར་དང༌། ། དེ་ཡང་མཁས་པའི་སྤྲིན་ལ་
རག་ལས་སོ། ། དེ་ཕྱིར་བསྟན་ པའི་སྲོག་ཤིང་དམ་ པ་ ཁྱོད། །བསྐལ་བརྒྱར་འཚོ་ བའི་
ཐབས་མང་བསྟེན་པ་དང་། ། བཤད་སྒྲུབ་འདབ་མ་བསྐྱོད་པའི་ཟློས་གར་གྱིས། ། ཐུབ་
བསྟན་མཁའ་དབྱིངས་ཀུན་ནས་བརྒྱན་པར་མཛོད། །འབྱུང་འགྱུར་ཆ་ལ་གསང་གཏམ་
ཤོད་བྱེད་དུ། །འཕྲིན་ཡིག་བྱ་མ་རྟ་ཡི་རྒྱུ་བའང་། །ཉི་ཟླ་ཟུང་ཞི་བགྲོད་པའི་རྗེས་འགྲོ་
བར། །ཁྱད་པར་རྒྱུ་བའི་བཀའ་དྲིན་བསྐྱུངས་མེད་འཚལ། །ཞུ་ཡིག་པད་མ་དཀར་བའི་
ཟེའུ་འབྲུ་ལ། །སྤྱན་ཟུང་བུང་བ་གཡོ་བའི་སྐྱེས་མཚོན་པར། །ཙ་ཀོ་ར་ཡི་མཛེས་པ་སྐྱེངས་
བྱེད་པའི། །ལྷ་གོས་རིན་ཐང་གདབ་དཀའ་འདི་ཕུལ་ལོ། །
མདོ་དང་བརྒྱུད་སྡེ་གྲུ་བཞིའི་ལམ་ཁྱེར་བའི། །ཐུབ་བསྟན་ཆོས་སྲིད་ཡངས་པའི་
གདུགས་དཀར་པོ། ། སྙིང་ སྟོབས་ མཆོག་ གི་ཕྲག་པར་བཀལ་ བ་ཡིས། ། སྐྱེ་དགུའི་ ཚ་་་
གདུང་སྐྱོབ་མཛད་གང་དེའི་དྲུང་། །ལུས་ཀྱི་འཁྲི་ཤིང་དད་པའི་འབྲས་མང་གི། ། ཁུར་
གྱིས་དུད་དེ་ལག་ སོར་པད་འདབ་ཀྱང་། །ཁྱོད་སྐུ་ཟླ་བ་དྲན་པས་ཟུམ་བྱས་ཏེ། ། དོན་
ལྡན་དགེ་བའི་མཆིད་ནི་འདི་སྐད་ཞུ། །ཚོགས་ཟུང་ལྡུམ་རར་མཆོག་ཏུ་བསྐྱེད་བསྲིངས་
པའི། །ཁྱོད་སྐུ་འདམ་སྐྱེས་དཀར་པོའི་ཆུན་པོ་དེ། །ཉེས་སྤྱོད་འདམ་གྱིས་གོས་སམ་མ་
གོས་ཞེས། ། ཤེས་ལྡན་ སུ་ཞིག་ རྟོག་པའི་ངལ་བ་བྱེད། །འོན་ཏང་སྙིགས་མའི་རང་་་་
མདངས་ཆེར་བདོ་བའི། ། རྩོད་པའི་དུས་འདིར་རང་བཞིན་མ་རུང་བའི། ། སྐྱེས་བུ་ངན་
352
)



པའི་སྤྱོད་པ་སྣ་ཚོགས་ཀྱིས། ། རེ་ཞིག་གཞན་ངོར་ཐུགས་ སུན་མ་ཞུགས་ གྲང་། །ཐུབ་
བསྟན་ཉི་འོད་རྩེ་དགས་ མ་རོལ་ཞིང༌། ། གདུགས་མཚན་རེས་འཇོག་མེད་པར་མུ་་་་
འཐིབས་པའི། ། བྱང་ལྟའི་བྲག་ཕུག་ལྟ་བུའི་ཡུལ་ཕྱོགས་འདིར། །ལེགས་བཤད་སྒྲོན་མེ་
སྦར་བ་ཁྱོད་མིན་སུ། ། ཕྱོགས་འདིའི་སྐྱེས་བུའི་ཟུར་ཕུད་གཡོ་བའི་རྩེར། །སྐྱེངས་མེད་
ཞབས་སེན་འོད་རིས་བཀོད་པ་ཡིས། །ཀུན་ཀྱང༌ སྐལ་ བ་ སྦོམ་པོར་སྦྱོར་མཛད་ན། །
འདྲེན་མཆོག་དམ་པར་བསྔགས་པ་ཁྱོད་ལ་འོས། ། རྒྱ་ཆེན་ཚོགས་ཟུང་གདེངས་ཅན་སྤྱི་
བོར་ལས། །ཉེ་བར་ཕྱོགས་པའི་ཁྱོད་ཞབས་ཡིད་བཞིན་ནོར། །ལུས་ཅན་རྒྱལ་མཚན་རྩེ་
མོར་མངོན་མཆོད་ཚེ། ། སྲིད་ཞིའི་རྒུད་པ་མཐའ་དག་ཅིས་མི་བཅོམ། ། ཁྱོད་ཐུགས་མེ་
ལོང་གཅིག་གིས་ལེགས་ཉེས་ཀྱི། ། གདོང་དབྱིབས་མ་ལུས་ཅིག་ཅར་འཛིན་པ་ན། ། ཟླ་
བས་བསྐྱེངས་ཏེ་གོ་ལར་ཏུ་ཐོལ་གྱིས། ། སྐར་མའི་ཚོགས་ཀྱང་ལྟད་མོར་བོས་པ་འདྲ། །
རྨད་བྱུང་རྫོགས་པ་བརྙེས་པའི་ཚུལ་སྟོབས་ཀྱིས། །དཀྱིལ་འཁོར་རང་རང་བདག་པོའི་
སྐུར་བཞེངས་ཏེ། །སྣང་སྲིད་དྲེགས་པའི་རལ་བར་འགྱིང་བ་འདིས། །མཚོ་སྐྱེས་རྡོ་རྗེའི་
སྙེམས་པ་ཕྲོགས་ཀྱིས་དོགས། །ཁྱོད་ཀྱི་ཞྭ་སེར་རིང་ལུགས་བཟོད་པའི་ཁུར། །འཕགས་
ཡོད་གྲུབ་པའི་ཚོགས་དང་ལྷན་ཅིག་ཏུ། །ཀུན་མཁྱེན་སྤང་ལ་བཏེགས་ཀྱང་ལྕི་ཡང་གི།
ཁྱད་པར་མ་མཐོང་ཚུལ་དེ་ཨེ་མ་རྨད། །བདག་ཀྱང་འདི་ན་འབྱུང་བཞི་འདུ་ཙམ་ལ། །ཐ་
སྙད་ཚིག་གིས་ལས་སུ་བཏགས་པ་ནི། ། བླ་མའི་བྱིན་རླབས་བདུད་རྩིར་བསྟེན་པའི་
མཐུས། ། ནར་མེད་དགེ་ལ་མོས་བློ་མ་བོར་ཙམ། ། ཤིན་ ཏུ་ བརྣག་དཀའ་སྙིགས་མའི་
མདངས་བདོ་བའི། །དུས་ཀྱི་མཐའ་འདིར་གཞན་དོན་ལྕི་བའི་ཁུར། །གྱེན་དུ་བཏེགས་
པའི་ལྷག་ བསམ་མི་སྤྲོ་ན། ། སེམས་དཔའ་ཆེན་པོའི་མིང་གིས་ཅི་ཞིག་བྱ། །རིང་ནས་
འདྲིས་པར་བྱས་པའི་ཐུགས་བསྐྱེད་དང་། ། སྐྱེ་དགུའི་སྨོན་ལམ་རོ་གཅིག་འདྲེས་ པའི་
མཐུས། །དགེ་མཚན་བྱེ་བ་གཅིག་ཏུ་འཁྱིལ་འདྲ་བའི། །བྱིན་རླབས་འོད་འབར་གཟུགས་
སྐུ་རྟག་བརྟན་འཚལ། ། བརྩེ་བའི་གཟིགས་སྟངས་ལྷོད་པ་མེད་པའི་བརྡར། །དྲི་ཟའི་
ཕང་འགྲོའི་དབྱངས་ལ་ཅོ་འདྲི་བའི། ། སྙན་ ངག་དམ་པས་འཁྱུད་པའི་འཕྲིན་ཡིག་་་་༌་
རྒྱུན། །ལམ་གསུམ་བབ་པའི་འགྲོས་ཀྱི་དོ་ཟླར་འཚལ། །ད་ལན་ཞུ་ཡིག་ཟར་མའི་མེ་ཏོག་
ལ། ། སྤྱན་གྱི་བུང་བ་འཁྱུག་ཙམ་གཡོ་བའི་སྐྱེས། །བཀྲ་ཤིས་རི་མོས་སྤུད་པའི་དར་དཀར་
353



Lངས
པོ། །ཆ་ཤས་ཡོངས་སུ་གང་བ་འདི་ཕུལ་ལོ། །
འཇིག་རྟེན་ཆེ་དགུ་ཅོག་གི་རལ་བའི་རྩེར། །ཞབས་སེན་འོད་རིས་བཀོད་པས་ལུས་
ཅན་ཀུན། ། སྐལ་བ་མཆོག་ལ་སྦྱོར་མཛད་སྐྱབས་དམ་པ། །བྱིན་ཆེན་བདུད་རྩིའི་འོད་
འབར་གང་དེའི་དྲུང་། ། མིག་འཛུམ་ཐལ་སྦྱར་ཟོབ་རྫུས་རྒྱུངས་དོར་ཏེ། ། རྐང་གི་ཁོང་
ནས་དད་པའི་རླུང་གཡོ་ཞིང་། །ལུས་ཀྱི་བ་སྦུའི་འཁྲི་ཤིང་འདར་དང་བཅས། ། ཞུ་ཤོག་
བུང་བའི་གླུ་དབྱངས་འདི་ སྐད་ མེད། ། སྔོ་བསངས་ གདོང་བ་ཆར་ རྒྱུན་ཟིམ་བུས་་་་་་་
བཀྲུས། །འཛིན་མའི་ལྟོ་བའང་རྩི་བཅུད་མངལ་གྱིས་བརྗིད། ། མི་ཤིས་རྒུད་ཚོགས་མིང་
ཙམ་ལྷག་མར་ཡལ། ། ཕུནཚོགས་དཔལ་གཡང་འཛོམས་པའི་དེང་དུས་ཆར། ། ཚོགས་
གཉིས་ཆབ་ལས་འཁྲུངས་ པའི་ཡོངས་འདུའི་སྐུ། ༑ཉེ་ཞོ་ ལྷ་མིན་གནོད་པས་མ་གཙེས་
པར། ། ཡོན་ཏན་འབྲས་བཟང་ཁུར་གྱིས་བརྗིད་བཞིན་དུ། ། འཕྲིན་ལས་གྲིབ་བསིལ་
ཡངས་པར་ བཞུགས་ ལགས་ སམ། ། བལྟ་ བས་ མི་ ངོམས་ གསེར་ གྱི་ ས་ འཛིན་ མཆོག།
སྟོང་ཕྲག་ཉི་མའི་ཞུན་ཐིགས་བྱུགས་འདྲ་བའི། །ཁྱོད་སྐུ་ཡང་ཡང་བརྣག་པའི་ སེམས་
སྟོབས་ཀྱིས། ། རྣམ་པའི་རི་མོ་ཡིད་ལ་ཅི་ཡང་འདྲིས། ། བསླུ་མེད་མཆོག་གསུམ་བདེན་
པའི་བྱིན་རླབས་མཐུས། །ཁྱོད་སྐུ་བསྙུན་མེད་གཞན་ཕན་འཕྲིན་ལས་རྣམས། །ཡར་ངོའི་
ཟླ་དང་དབྱར་གྱི་ཆུ་བོ་བཞིན། །གོང་འཕེལ་ཉིད་དུ་བཞུགས་ལ་གློ་བ་དགའ། །འདི་ན་
བགྲང་བྱའི་ཁུར་གྱིས་རབ་གནོན་ཀྱང་། །བླ་མའི་བྱིན་རླབས་དཔྱང་ཐག་ལ་འཇུས་ཏེ། །
དལ་འབྱོར་སྐས་ཀྱི་གདང་བུ་འཛེགས་པ་ལ། །བྲོ་འཚལ་གསར་བའི་འཚེ་བ་མེད་སྐབས་
ལགས། །དབྱིག་གི་བློ་གྲོས་ཁོར་ཡུག་རི་བོའི་ཁུར། །འདེགས་པར་མཛོད་ཅེས་བསྐུལ་བ་
མི་དགོས་ལྟར། །འགྲོ་བ་འདྲེན་སླད་བྱོན་པའི་དམ་པ་ལ། །འགྲོ་དོན་མཛོད་ཅེས་བློ་ལྡན་
སུ་ཞིག་བསྐུལ། ། འོན་ཏང་སྲིད་པ་འདི་ཉིད་མཐའ་ཅན་དུ། །མ་གྱུར་དེ་སྲིད་འགྲོ་བའི་
མགོན་པོ་ཁྱོད། །ཞབས་ཟུང་ནམ་ཡང་གཡོ་བ་མི་མངའ་བར། །ཐུབ་བསྟན་གཉེན་དུ་
བཞུགས་ཞེས་གསོལ་ བ་ འདེབས། ། གནས་ཀྱིས་བསྐལ་ཡང་ཐུགས་ཀྱི་ཉེ་མཚོན་པ། །
བཀའ་མཆེད་གསེར་བས་ལྕི་བའི་ཕེབས་ཚོགས་ཀྱང་། །མཐོ་རིས་ཀླུང་གི་རྒྱུན་ལ་འགྲན་
པ་ཞིག། ཡང་ཡང་སྩོལ་བའི་བཀའ་དྲིན་ཅི་ཡང་ཞུ། །ཞུ་ཡིག་སོས་ཀའི་ཆུ་སྐྱེས་གསར་
བ་ལ། །སྤྱན་ཟུང་ར་ཡིག་གཉིས་པ་འཁོར་སླད་དུ། ། ལྷ་རྫས་གེ་སར་རྡུལ་ཕྲེང་འཛིན་པ་
འདི། །བདག་ཡིད་དད་པའི་ལྡུམ་རའི་དཀྱིལ་ནས་ཐོན། །
354.



༄༅། །ཡི་གེའི་མཐའ་དཔྱོད་མ་དག་པའི་དྲི་མ་འཁྲུད་པའི་
ཆབ་གཙང་ཞེས་བྱ་བ་བཞུགས་སོ། །
ལེགས་བཤད་མན་ངག་བདུད་རྩི་ཡིས། །ཡིད་དབང་བློ་གྲོས་ཚིམ་མཛད་ཅིང་། །
ལམ་བཟང་སྟོན་པའི་བླ་མ་མཆོག། སྙིང་ལ་དྲན་ནོ་བསྐྱབ་ཏུ་གསོལ། །ཆོས་ཕྱིར་ལུས་
སྲོག་ཡལ་བཅུག་ཅིང་། །དཀའ་སྤྱད་བཟོད་པས་འཕགས་ཡུལ་བགྲོད། ། བཀའ་བསྟན་
བསྒྱུར་ནས་བསྟན་པའི་སྲོལ། །འབྱེད་འཛིན་ལོ་པཎ་རྣམས་ལ་འདུད། །གངས་ཅན་
བརྡའ་སྤྲོད་ཚོགས་གསུམ་གཟུགས། ། འོལ་ཚོད་རྗེས་བཟློས་རྡུལ་གྱིས་སྦགས། །དེ་ལ་བྱི་
དོར་བྱ་འདོད་ན། ། འདག་ ཐབས་ཆབ་གཙང་འདི་བསྟེན་དགོས། ། དེ་ལ་འདིར་ཡི་གེ་
འགའ་ལ་མཐའ་དཔྱད་ན། སྤྲ་དབྱུག་ཅེས་པ་དང་སྦྲ་དབྱུག་ཅེས་པ་སྡེ་ཚན་བཞི་པའི་
དང་པོ་དང་གསུམ་པ་གཉིས་ཡོད་པ་ལྟར་གཉིས་ཀ་འཐད་དེ། བྱམས་པ་གླིང་བའི་སྨྲ་
རྒྱུན་དུ། སྤྱི་དང་སྤ་མའི་ནགས་སུ་སྡོད། །ཅེས་གསུངས་པས་སྤ་མའི་ནགས་ཡོད་ན་སྤ་
ཤིང་ཡོད་པར་གྲུབ་ཅིང་། སྤ་ཤིང་ཡོད་ན་སྤ་དབྱུག་ཀྱང་གྲུབ་ལ། དེར་མ་ཟད་ཟ་མ་
ཏོག་ ཏུ། སྤྱང་བོའི་སྤར་མོར་སྤ་དབྱུག་འཆང་། །ཞེས་དང་། ངག་སྒྲོན་དུ། སྤྲང་
པོའི་ སྤར་མོར་སྤ་དབྱུག་སྤྲད། ། ཅེས་བྱུང་བས་སྤ་དབྱུག་ཡོད་པ་གདོན་མི་ཟའོ། ། སྦ་
དབྱུག་ཅེས་པའང་ཡོད་པ་ཡིན་ཏེ། ངག་སྒྲོན་དུ། སྦྱག་ཚེ་ལུས་སྤྲིད་སྦ་འཁར་སྦོམ། །
ཞེས་པའི་སྦ་འཁར་དེ་སྦ་དབྱུག་ལས་འོས་མེད་ཅིང་། སྨྲ་རྒྱུན་དུ། ད་དུང་སྦྱགུ་ན་སྦ་
དབྱུག་བསྟེན། ། ཅེས་གསལ་པོར་བྱུང་བས་སྦ་དབྱུག་ཀྱང་གྲུབ་བོ། ། དེས་ན་རྣམ་ཐར་
སོགས་སུ་བཤད་པའི་སྦ་དབྱུག་ནི་རྒྱ་ནག་གི་སྐད་དུ་ཐེང་ཚེ་ཟེར་ཞིང་རྒྱའི་ཡུལ་དུ་ལྕགས་ཡུ་
བྱས་པ་དེ་ཡིན་སྙམ་ཞིང་། སྤ་ཤིང་གི་ངོས་འཛིན་མ་མཐོང་ཡང་གོང་དུ་དྲངས་པའི་
དག་ཡིག་རྣམས་ཀྱི་ལུས་སོ་སོར་ཡོད་པ་བཞིན་ཤིང་གི་རིགས་ཀྱང་སོ་སོ་བ་ཨེ་ཡིན་སྙམ།
སྒང་གཤོང་གི་སྒང་ལ་ཡང་འཇུག་དང་བས་འཕུལ་ཡོད་པ་མི་དག་ཅིང་ཡང་འཇུག་དང་
བས་འཕུལ་མེད་པའི་ས་སྒང་གཅིག་པུ་བྲི་ཡང་གཞན་དང་ནོར་ས་ཡང་མེད་དོ། །ཡང་སྨྲ་
355



རྒྱུན་དུ། སྡོངས་ གྲོགས་ ཀྱི་ སྡོངས་ བྲིས་ ནོར་ཟེར་ཡང་མི་འཐད་དེ། ངག་སྒྲོན་ དུ།
གྲོགས་དང་བསྡོངས་བསྡེབས་སྣ་ཐོག་བསྡོགས། །ཞེས་དང༌། སྤྱོད་འཇུག་ལས། དེ་
དང་དེ་བསྡོངས་སྟོང་འགྱུར་དུ། ། ཞེས་པ་ལྟ་བུ་གཞུང་གཞན་ནའང་མང་དུ་སྣང་ཞིང༌།
དེས་ན་སྟོངས་གྲོགས་དང་སྡོངས་གྲོགས་གཉིས་ཀ་གདམ་ངར་རུང་ཞིང་དེ་ཡངས་མཐའི་
རྣམ་དབྱེ་རབ་གསལ་སྒྲོན་མེ་ལས། བསྡོང་བྱ་སྡོང་བྱེད་བསྡོངས་སྡོངས་ཤིག ཅེས་
བྱུང་བ་ལྟར་བྱ་བྱེད་སོགས་ཀྱི་དབང་གིས་བས་འ ཕུལ་ཐོབ་པའི་སྐབས་ཡོད་ཀྱང་རྒྱུན་དུ་མི་
དགོས་ཏེ། དཔེར་ན་རྒྱུན་གྱིས་བརྒྱན་དེ་དང་བསྒྲིགས་གོམ་པ་བགོམས་སོགས་བཞིན་
ནོ། །ཡང་ཚིམ་པའི་ངོམས་ལ་ཡང་འཇུག་ཡོད་ཅིང་དས་འཕུལ་མེད་པ་དང་། སྤྱོམས་
པའི་དངོམ་ལ་ཡང་འཇུག་མེད་ཅིང་དས་འཕུལ་ཡོད་པའི་ཁྱད་པར་སྨྲ་རྒྱུན་དང་ངག་སྒྲོན་
ལས་བྱུང་བ་ལྟར་བྲི་དགོས་སོ། །ཡང་ཟ་མ་ཏོག་དང་ངག་སྒྲོན་གཉིས་ཀར་ཕྱི་དྲོའི་མིང་ལ་
དགོངས་ཞེས་བྱུང་བ་ཐུགས་ཀྱི་དགོངས་པ་དང་འདྲེས་པས་ཡིག་ནོར་ཡིན་ནམ་སྙམ་ཞིང་།
དེས་ན་དགོང་ཞེས་ཡང་འཇུག་མེད་པར་བྲི་ན་གཞན་དང་ནོར་ས་མེད་མོད་ཀྱང་། སྨྲ་
རྒྱན་དུ་དེ་སུན་ཕྱུང་ནས་ར་རྒོངས་བཞེད་འདུག་པས་དཔྱད། ཡང་གད་མོའི་མིང་ལ་རྗེ་
བྱམས་པ་གླིང་པས་ར་རྒོད་བཞེད་པ་ལྟར་དེང་སང་ར་རྒོད་བྲི་བ་མང་དུ་སྣང་ཡང་དེ་ནི་
གཡག་རྒོད་བྱིང་རྒོད་སོགས་དང་འདྲེས་པས་མི་ལེགས་ཤིང༌། དེས་ན་ཞྭ་ལུ་ལོ་ཆེན་དང་
དཔལ་ཁང་ལོ་ཙཱ་བས་བཞེད་པ་ལྟར། ད་ཡིས་འཕུལ་བའི་དགོད་ཅེས་བྲི་ན་ལེགས།
ཡང་རོའི་བྱེ་བྲག་ སྐ་ལ་ཞྭ་ལུ་པ་དང་དཔལ་ཁང་ལོ་ཙཱ་བ་གཉིས་ཀས་བསྐ་ཞེས་འ ཕུལ་
བཞེད་ཀྱང་། དག་ཡིག་གཞན་ན་འཕུལ་མེད་པའང་སྣང་བས་སྐ་ཚིག་རྐྱང་རུང་བར་
སེམས་སོ། ཡང་སྨྲ་རྒྱན་ལས། སོས་བརྡལ་སོས་གདལ་མང་ཉུང་མཉམ་པར་སྣང་བས་
ལེགས་པར་དཔྱད་ནས་བླང་དོར་བྱོས་གསུངས་ནས་རང་ལུགས་སུ་སོས་གདལ་འཐད་
ཕྱོགས་སུ་བྲིས་ཡོད་ཀྱང་། ཁོ་བོས་བསམ་ན་སོས་དལ་ཞེས་བྲིས་ན་ཆོག་གམ་སྙམ་སྟེ།
དལ་བ་ནི་ལོང་སྐབས་ཡོད་པའི་དོན་ཡིན་པས་སྒྲ་བཤད་དང་ལྡན་ནམ་སྙམ་དུ་དོགས་
སོ། །དེ་བཞིན་དུ་མངག་གཞུག་མངགས་པའི་མིང་ལ་དེང་སང་རྫོང་སྟ་རྫོང་བརྡའ་རྫོང་
གཏའ་སོགས་སྣང་བ་གང་ཤར་བྲིས་པ་མང་པོས་མཐོང་ཡང་། བདའ་བ་འདེད་པའི་
མིང་ཡིན་པས་རྫོང་བདའ་ཞེས་བྲིས་ན་འཐད་པར་མངོན་ནོ། །ཡང་ནོར་པའི་འཕྱུགས་ལ་
356



ཚ་༢ ཚུཔ། ས་བཞེད་པ་ཆེན་པོ་བློ་ལྡན་ཤེས་རབ་སོགས་ཀྱི་དག་ཡིག་འགའ་རེར་ཡོད་ཀྱང་
འཁྲུལ་བར་མི་བྱ་སྟེ། ཆ་འཚུགས་དེ་ནི་ཤེས་རབ་འོད་ཟེར་གྱི་ས་མཐའི་རྣམ་དབྱེ་རབ་
གསལ་སྒྲོན་མེའི་ཡིག་ཆུང་དུ་ཡུལ་སྐད་དུ་གསུངས་པ་བཞིན་དོར་བར་རིགས་ཏེ། ངག་
སྒྲོན་ལས། མཚོ་འཕྱུར་དུད་འགྱུར་ལམ་འཕྱུག་འཁྱུགས། ། ཞེས་ གསུངས་ པའི་ཕྱིར།
ཡང་ངག་སྒྲོན་དུ། བྱིའུ་འཆིལ་པ་དང་ལྕགས་ཀྱུའི་མཆིལ་བ་གཉིས་ཀ་ཁྱད་མེད་དུ་མ་
ཡིག་གིས་འཕུལ་བཞེད་ཀྱང་འདི་ལ་བྱིའུ་འཆིལ་བ་ཞེས་འ་ཡིག་གིས་འཕུལ་བའི་ཁྱད་པར་
འབྱེད་དགོས་སམ་མི་དགོས་དཔྱད་གཞིར་རིགས་སོ། །ཡང་སྟོན་མོངས་ནི་སྡུག་བསྔལ་གྱི་
མིང་ཙམ་མ་ཡིན་པར་ཉོན་མོངས་ཀྱིས་སྙོན་མོངས་པར་བྱས་ཞེས་པ་ལྟར་ཉོན་མོངས་ཀྱི་
བྱེད་ལས་ཡིན་ཞིང་། དཔེར་ན་འདོད་ཆགས་ཀྱིས་སྙོན་མོངས་པ་ནི་ངོ་ཚ་ཁྲེལ་ཡོད་
ཉམས་པ་དང་། ་ཞེ་སྡང་གིས་སྟོན་མོངས་པ་ནི་ལེགས་ཉེས་དྲན་པའི་དྲན་པ་ཉམས་པ་
དང༌། གཏི་མུག་གིས་སྟོན་མོངས་པ་ནི་རིག་པ་མི་གསལ་བ་ལྟ་བུའོ། །ཡང་ཉི་ཤུ་སུམ་ཅུ་
སུམ་བརྒྱ་རྣམས་གཉིས་བཅུ་གསུམ་བཅུ་གསུམ་བརྒྱ་ཞེས་འཕུལ་ཡིག་ཅན་དུ་བྲི་ན་འགལ་
བ་མེད་ཀྱང་། དེ་ལ་འཕུལ་ཡིག་དོར་བ་ནི་བཀས་བཅད་སྔོན་མའི་ལུགས་ཡིན་ཏེ། ལི་
ཤའི་གུར་ཁང་ལས། ཉི་ཤུ་སུམ་ཅུ་སུམ་བརྒྱ་རྣམས་ལ་གཉིས་བཅུ་གསུམ་བཅུ་གསུམ་
བརྒྱ་ཞེས། ཞྭ་ལ་ལོ་ཆེན་གྱིས་འཆོས་པར་མཛད་ཀྱང་བཀས་བཅད་་བར་བ་བཞིན་དུ་
གནས་པ་མང༌། ཞེས་གསུངས་པ་ལྟར་རོ། །འོ་ན་དེ་དག་གི་འཕུལ་ཡིག་དོར་བའི་རྒྱུ་
མཚན་གང་ཞེ་ན། སུམ་བཅུ་སུམ་བརྒྱུའི་གས་འཕུལ་དོར་བའི་རྒྱུ་མཚན་བདག་ལ་ཤོད་
རྒྱུ་མེད་ལ། སུམ་ཅུ་ དྲུག་ཅུ་བདུན་ཅུ་བརྒྱད་ཅུའི་ཅུ་ཡིག་ལ་བས་འཕུལ་དོར་ཞིང་།
བཞི་ བཅུ་ལྔ་བཅུ་དགུ་བཅུ་གསུམ་ལ་བས་འཕུལ་སྦྱོར་བ་ནི། གྲངས་ བཅུའི་ གྲངས་
འདྲེན་གྱི་གསུམ་དྲུག་བདུན་བརྒྱུད་རྣམས་རྗེས་འཇུག་ཅན་ཡིན་ཞིང༌། བཞི་ལྔ་དགུ་
གསུམ་རྗེས་འཇུག་མེད་པའི་གནད་ཀྱིས་ཡིན་ནམ། དེ་ལས་ གཞན་ པའི་རྒྱུ་མཚན་་་
བདག་གིས་དཔྱད་མ་འཚལ། ། ཡང་ཁ་ཅིག་གིས། བཅོ་ལྔ་བཅོ་བརྒྱད་ཀྱི་འོག་ཏུ་བ་
ཡིག་འདོགས་པ་བཞེད་ཀྱང་མི་འཐད་དེ། ཟ་མ་ཏོག་གི་ཡིག་ཆུང་དུ། གསུང་རབ་
དག་པ་རྣམས་སུ་ན་རོ་ཅན་དུ་ཡོད་ཅིང་དོན་གཅིག་གོ་གཅིག་སོགས་ཀྱི་རིགས་པས་ཀྱང་
ཐོབ་བོ། །ཞེས་གསུངས་པ་ལྟར་གནའ་རུ་ཅན་དུ་བྲི་བ་བཟང་སྟེ། རྒྱུ་མཚན་ནི་གྲངས་
357



བཅུའི་ནང་ནས་ལྔ་བརྒྱུད་གཉིས་ལ་དབྱངས་བཞིའི་གང་ཡང་མ་ཞུགས་ཤིང་། ལྷག་མ་
བརྒྱད་ལ་ཨི་ཨུའི་དབྱངས་ཅི་རིགས་ཞུགས་པ་དང་། དེ་ལ་བཅུ་ལྔ་བཅུ་བརྒྱུད་ཟེར་ན་
བརྗོད་མི་བདེ་ཞིང༌། བརྩྭ་ལྔ་བརྩྭ་བརྒྱད་ཟེར་ན་དབྱངས་བཞིའི་གང་ཡང་མ་ཞུགས་
པའི་ སྐྱོན་སོན་ གནས་ པས་དེས་ན་བཅོ་ལྔ་བཅོ་བརྒྱད་ཅེ་ན་དབྱངས་མོ་ཞུགས་པར་་་
དགོངས་སམ་ སྙམ་མོ། །ཡང་དག་ཡིག་ངག་སྒྲོན་བར་མར། འཁོར་བར་འཁྲེན་པ་
འཁྲ ས་ཤིང་འཁར། །ཞེས་པའི་འཁྲས་ལ་འཁྲིས་ ཤིང་དང་འཁྲེས་ཤིང་ཞེས་གུ་གུ་དང་
འགྲེང་བུ་བྲིས་པ་དང་། སྤུ་སྙོལ་ཆང་སྙོལ་སྟེ་ཕུང་སྙིལ། །ཞེས་པའི་སྙེ་ཕུང་ལ་སྙི་ཕུང་
ཞེས་གུ་གུ་བྲིས་པ་དང་། འབྱུང་འགྱུར་ཚེ་འབྱིད་འདྲེད་པའི་འབྱིད། ། ཅེས་པའི་འབྱུང་
འགྱུར་ལ་འབྱུང་འགྱུར་ཞེས་ པ་ འབྱུར་ བྲིས་ པ་ དང༌། གཟེ་ མ་ཚེར་མ་གཟང་ རིང་་་་
གཟན། །ཞེས་པའི་གཟེ་མ་ལ་གཟེར་མ་ཞེས་ར་ཡིག་གི་རྗེས་འཇུག་ཡོད་པ་རྣམས་ཡིག་
ནོར་ཡིན་ཞེས་རྒྱལ་བ་བསྐལ་བཟང་རྒྱ་མཚོས་ཀོ་ཤྲི་ཤེས་རབ་རྒྱ་མཚོས་དྲིས་པའི་ལན་དུ་
གསུངས་ཡོད། ཡང་གཙེ་བའམ་ཅོ་འདྲིའི་མིང་ལ་མཐོ་བཙུམ་དང་འཐོ་འཚམས་སོགས་
སྣ་ཚོགས་བྲིས་པ་མཐོང་ཡང་། ངག་སྒྲོན་ སྨྲ་ རྒྱན་ལི་ ཤིའི་གུར་ཁང་ གསུམ་ ག་ ལས།
མཐོ་འཚམ་ཞེས་མ་མཐོ་དང་འ་འཚམ་བྱུང་བ་ལྟར་བྲི་ན་འཐད་ཅིང་། འཚམ་ལ་ཡང་
འཇུག་ཡོད་མེད་ཅི་རིགས་སྣང་ཞིང་སྐབས་འགར་བཙམ་ཐོབ་ཚུལ་ཡང་ཡོད་པས་རིག་
པས་དཔྱད། ཡང་མཁས་པའི་དབང་པོ་དག་ལ་འདི་དྲི་བར་བྱ་སྟེ། ངག་སྒྲོན་དུ།
ཕྲ་མེན་འཕྲིན་ལས་ས་ཕྱོད་ཆེ། ། ཞེས་དང་། སྨྲ་རྒྱུན་དུ། ཕྱིན་ཅི་ལོག་ཉིད་ས་ཕྱོད་
མེད། །ཅེས་དང་། གཞན་ཡང་ས་ཕྱོད་ཅེས་པ་ཕྱོད་བྲིས་པ་འགའ་མཐོང་ཞིང་། རྗེའི་
ཉམས་མགུར་ལས། མ་རྙེད་བར་དུ་ ས་ཆོད་མི་ཡོང་བས། ། ཞེས་དང་། ལམ་རིམ་
སོགས་སུ་ཡང་ཆ་ཆོད་བྲིས་པ་འདི་སྣང་བས། དེ་གཉིས་ཀྱི་དོན་འདྲ་བ་ཡིན་ནམ་མིན།
འདྲ་བ་ཡིན་ན་ས་ཆོད་ཅེས་པ་ས་གཅོད་པ་དང་བཅད་པའི་དོན་དུ་བཤད་རུང་ཡང་ས་
ཕྱོད་ཀྱི་དོན་ཅི་ལྟར་འཆད། དོན་མི་འདྲ་ན། ངག་སྒྲོན་དང་གླུ་རྒྱུན་དུ་བྱུང་བའི་ཚིག་
དེ་གཉིས་ཀྱིས་དོན་གང་བསྟན་པ་ཡིན་ཞེས་དཔྱད་རིགས་སོ། ། སྟོང་ཐུན་ཞེས་པའི་ཐུན་
ལ་འ་དང་མ་ ཡིག་གིས་འཕུལ་བ་ནི་ མ་ དག་པས་འཕུལ་མེད་པའི་ཐུན་རྐྱང་བྲི་དགོས།
སྤྱིར་ཐུན་ཞེས་པ་ཆ་ཤས་ལ་འཇུག་སྟེ་མཚན་ཐུན་ཞེས་པ་ལྟ་བུ། ཡང་དུམ་བུར་བཅད་
358



པ་ལ་ཡང་འཇུག་སྟེ་སྨན་ཐུན་ཞེས་པ་ལྟ་བུ། མང་པོ་ལས་ཉུང་ངུར་བསྡུས་པ་ལ་འཇུག་
སྟེ་སྟོང་ཐུན་ཞེས་པ་ལྟ་བུ། འདིའི་སྟོང་བ་ནི་ལག་ཏུ་བླང་རྒྱུ་མེད་པ་དང་། ཐུན་ནི་གོ་
བ་ཆེ་བ་ལ་ཟེར་བར་གཡུ་ཐོག་ཡོན་ཏན་མགོན་པོས་བཤད་དོ། །ཇོ་བོ་རྗེའི་ཆེ་བ་ལ། རྒྱུ་
ནག་སྟོང་ཁུན་རྒྱལ་པོ་འདྲ། ཞེས་པ་ལ་སྔོན་གྱི་མཁས་པ་དག་གིས་བཤད་ཚུལ་མི་འདྲ་
བ་གཉིས་མཛད་པ་ནི་ལམ་རིམ་མཆན་བུ་ལྟར་ཡིན་ལ། ཕྱིས་ཀྱི་མཁས་པས་རྒྱུ་ནག་གི་
སྐད་དུ་ཤར་ཕྱོགས་ཀྱི་ཡུལ་ཁམས་ལ་ཏོང་བཀྭའ་ཞེས་པ་བོད་ཡིག་ཏུ་ཟུར་ཆགས་པ་ཡིན་
པས་མཆན་བུ་ལས་བཤད་པ་ལྟར་གྱི་སྒྲ་བཤད་མི་འཇུག་པར་འདོད་ཅེས་གྲག ཡང་
དིང་སང་གི་ལམ་རིམ་ཆེན་མོ་ཕལ་ཆེར་དུ། མ་བྱིན་ལེན་གཞི་ལས་ལྕི་བའི་སྐབས་སུ་
གོང་དུ་ཆུད་པ་འཕྲོག་པ་ཞེས་བྱུང་ཞིང་། གཏན་ལ་དབབ་པ་བསྡུ་བ་དང་གྲོ་ལུང་བའི་
བསྟན་རིམ་ཆེན་མོ་གཉིས་ཀར་གྲོང་དུ་ཆུད་པ་ཞེས་བྱུང་བ་འདི་ལ་དཔག་ན་གོང་གི་ལུང་
དེ་ལ་ར་བཏགས་ཆད་པ་ཡིན་ནམ། རྣམ་པ་གཅིག་ཏུ་ན་བ་སོའི་མཆན་དུ་བྲང་དུ་ཆུད་
པ་ཞེས་བྱུང་བ་ལྟར་ན་གོང་གི་དེ་དག་ཐམས་ཅད་མ་དག་པ་ཡིན་ནམ། ཡང་ན་ཐམས་
ཅད་དག་པའི་དབང་དུ་བྱས་ན་གོང་དུ་ཆུད་པ་འཕྲོག་པ་ནི། བསླབ་པ་རྒན་པ་སོགས་
ཀྱིས་རང་ལས་གྲལ་གོང་དུ་ཆུད་པའི་བླ་མ་གོང་མ་ལྟ་བུ་ཡུལ་གཉན་ཆེན་པོའི་རྫས་བརྐུས་
པ་ལ་བྱེད་པའམ། ཡང་ན་གོང་ ཐག་བཅད་ནས་གང་གོང་ཆེ་ སེ་ བརྐུས་པ་ལ་བྱེད།
གྲོང་དུ་ཆུད་པ་ནི་མཁར་ལྟ་བུ་གྲོང་བཙན་པོའི་ནང་དུ་ཆུད་པའི་རྫས་འཕྲོག་པ་ལ་བྱེད།
བྲང་ནི་བྲང་ཁང་སྟེ་གནས་ཁང་གི་མིང་ཡིན་པས་གྲོང་དུ་ཆུད་པ་དང་གནད་གཅིག་པས་
དེ་ལྟར་དུ་བཤད་རུང་ཙམ་སྣང་མོད། འོན་ཀྱང་མཁས་པ་རྣམས་ཀྱིས་ཞིབ་ཏུ་གཞིགས་
པར་འཚལ། ཡང་ལམ་རིམ་ཆེན་མོའི་སྐྱེ་བའི་སྡུག་བསྔལ་གྱི་སྐབས་མངལ་འཇུག་གི་
མདོ་དྲངས་པ་ལས། གཅིན་དང་ཀླད་པ་དང་ཀླད་རྒྱུས་དང་རྐང་གི་ཚོགས་ཀྱི་ལྗན་ལྗིན་
ཅན་དུ་ཕོ་བའི་འོག་ཅེས་པའི་ཀླད་རྒྱུས་ཀྱི་དོན་ལ་བ་སོའི་མཆན་དུ་ཀླད་པ་ལས་བྱུང་ཞིང་
བབས་པ་ཅིག་ཡིན་ནམ་ཞེས་ཁ་ཚོན་མ་བཅད་པའི་ཚུལ་ཞིག་གསུངས་ཤིང༌། བཻཌཱུར་
སྔོན་པོར་མདངས་དང་ཀླད་རྒྱས་ཁུ་ཆུ་ནི། ། ཞེས་པའི་ཡན་ལག་བརྒྱད་པའི་རྩ་ཚིག་གི་
དོན་བཀྲལ་བ་ན་ཀླད་རྒྱས་ཞེས་པ་ནི་ལྷ་བ་ཡིན་པར་རང་འགྲེལ་ལས་བཤད་དོ་ཞེས་བྱུང་
བ་འདི་ལྟར་དུ་ཁ་ཚོན་བཅད་ན་ཆོག་གམ་སྙམ་ཞིང་འགའ་ཞིག་གིས་ཀླད་པའི་ཤུན་པ་ལ་
359



འདོད་པ་ནི་རྟོག་བཟོར་སྣང་ངོ་། །ཡང་ལམ་རིམ་ཆེ་ཆུང་དང་བློ་སྦྱོང་སོགས་སུ་ཚོལ་ཀྲོ་
དང༌། ཚོལ་ཁྲོ། ཚོལ་གྲོ། ཚོལ་འ གྲོ་ཞེས་ཡི་གེ་མི་འདྲ་བ་བཞི་བྱུང་ཞིང་། འདི་
འཚོ་ཐབས་ཚོལ་བའི་སྤྱི་མིང་ཡིན་གྱི་འཚོ་ཐབས་ཚོལ་བའི་ཕྱིར་འགྲོ་འདུག་བྱེད་པའི་མིང་
མ་ཡིན་པས་འོས་འཕུལ་ནི་མ་དག་པ་ཁོ་ནར་ངེས་ཤིང་། ཀྲོ་དང་གྲོ་ཐོབ་པ་ནི་ད་ད་དྲག་
ཡོད་མེད་ཀྱི་དབང་གིས་ཡིན་ལ་ཁྲོ་ཐོབ་ཐང་ཆེར་མེད་ཀྱང་ལ་ཡིག་རྗེས་འཇུག་མ་ནིང་དུ་
འདོད་པའི་ལུགས་ལ་མི་རུང་བ་ཡང་མེད་པས་དེས་ན་གསུམ་ག་འཐོབ་པའི་སྐབས་ཡོད་
དམ་སྙམ་མོ། །ལམ་རིམ་ཆེན་མོའི་སྐྱེས་བུ་འབྲིང་གི་སྐབས་ཀྱི་མཆན་བུར། གཅིག་གི་
ཕྱེད་དང་ཡན་ལག་དང༌།. །ལན་མཐིལ་ཁབ་རྩེ་རི་རབ་བཞིན། ། བར་ཆོད་མཚོར་ལྷུང་
མཉམ་པའོ། །ཞེས་བྱུང་བ་མ་དག་ཅིང་། དེས་ན་སྔོན་གྱི་བྲིས་མ་དང་སོག་པོ་ཨོའུ་ཧིན་
གྱི་པར་གསར་དུ། ཅིག་ ཕྱེད་དང་ཡན་ལག་དང་། ། ལག་མཐིལ་ཁབ་ ཚེ་ རིམ་པ་
བཞིན། ། བར་ཆོད་མཚོར་ལྷུང་མཉམ་པའོ། །ཞེས་བྱུང་བ་ལྟར་གདོན་པར་བྱའོ། །ཡང་
སྨོན་སེམས་འཆད་པའི་སྐབས་ཀྱི་ལམ་རིམ་ཆེན་མོ་འབྲས་སྤུངས་བར་མ་ལས། ཀུན་
ལས་བཏུས་ལས་ནི། ཞེས་པ་ནས། གཡོ་ནི་རང་གི་ཉེས་པ་སྐྱོང་བ་ལ་གསུངས་ཏེ།
སྐྱོང་བ་ནི་རང་གི་ཉེས་པ་ཐབས་ཀྱིས་མི་མངོན་པར་བྱེད་པའོ། །ཞེས་ར་མགོ་ཅན་གྱི་གྱོང་
གཅིག་དང༌། སྡེ་དགེ་བསྟན་འགྱུར་ནང་གི་ཀུན་བཏུས་རྩ་བ་དང༌། ཡང་རྩ་བ་བྲིས་མ་
དང་། སློབ་དཔོན་ རྒྱལ་ བའི་སྲས་ཀྱི་ རྒྱ་འགྲེལ་དང་། རེད་ མདའ་ བའི་འགྲེལ་ པ་
རྣམས་ སུ་ སྐྱོང་ཞེས་འ ཚོ་སྐྱོང་གི་ སྐྱོང་བྱུང་ ཞིང་། ལམ་ རིམ་ གྱི་དཔེ་ གཞན་ དག་ ཏུ།
སྐྱོང་། སྐྱོང་ཞེས་ཀྱང་བྱུང་བས་དེ་དག་གང་གི་དབང་དུ་བྱས་ཀྱང་། རྐྱང་། སྐྱོང་།
རྒྱུང་། སྦྱོང་། ཞེས་པའི་ཡི་གེ་བཞི་པོ་དེ་རང་གི་ཉེས་པ་སྦེད་པའི་དོན་ལ་འཇུག་ཚུལ་
དག་ཡིག་ རྣམས་ སུ་ ཕྱོགས་ཙམ་ཡང་མ་བྱུང་བས་ ཁོ་ བོ་ལ་ གཏོལ་ ཅི་ ཡང་ མ་བྱུང་ལ།
དེས་ན་སྐབས་འདིར་ཡི་གེ་ཅི་འདྲ་ཞིག་འཐོབ་ཚུལ་ལ་འབྱུང་འགྱུར་གྱི་མཁས་པ་རྣམས་
ཀྱིས་ཞིབ་ཏུ་གཞིགས་ནས་ལེགས་བཤད་ཀྱི་ཉི་མ་འཆར་བར་མཛོད། གཞན་ཡང་མདོ་
སྡེ་རྒྱན་ལས། རིག་པའི་གནས་ལྔ་དག་ལ་མཁས་པར་མ་བྱས་ན། །འཕགས་མཆོག་གིས་
ཀྱང་ཐམས་ཅད་མཁྱེན་པ་མི་འཐོབ་སྟེ། ། དེ་བས་གཞན་དག་ཚར་བཅད་རྗེས་སུ་བཟུང་
ཕྱིར་དང་། །རང་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། །ཅེས་པའི་འཕགས་མཆོག་
R
360



གིས་ཀྱང་ཐམས་ཅད་མཁྱེན་པ་མི་འཐོབ་སྟེ། ཞེས་པའི་འགྱུར་ལ། སྙན་ངག་འགྲེལ་
པ་དབྱངས་ཅན་དགྱེས་གླུ་ལས། འཕགས་མཆོག་ཅི་སེམས་ཐམས་ཅད་མཁྱེན་པ་འཐོབ་
མི་འགྱུར། །དེ་བས་གཞན་རྣམས་ཞེས་ལོ་ཆེན་འགྱུར་མེད་བདེ་ཆེན་གྱིས་འགྱུར་བཅོས་
མཛད་པ་ནི་ལེགས་པར་སེམས་ཏེ། ཞེས་རང་ལུགས་སུ་མཛད་མོད། འདི་ལ་ཡང་ཁོ་
བོའི་རྨོངས་བློར་ ཤར་ཚོད་ ཅིག་ ལ་ ད་དུང༌ དཔྱད་རྒྱུ་འདི་ ལྟ་ བུ་ ཡོད་ པར་ སེམས་ ཏེ།
འཕགས་མཆོག་ཅི་སེམས་ཞེས་པའི་སྐབས་ཀྱི་འཕགས་མཆོག་དེ་གང་ལ་བྱེད། སློབ་པ་
འཕགས་པ་ལ་བྱེད་ན་སློབ་ལམ་འཐོབ་རྒྱུ་ཅི་སེམས། མི་སློབ་ལམ་ཡང་འཐོབ་པར་མི་
འགྱུར་ཞེས་པ་ལྟ་བུ་ཞིག་ཏུ་གོ་དགོས་པར་འགྱུར་བས། དེས་ན་སྡེ་དགེ་ཞུ་དག་པས་
མཛད་པའི་བསྟན་འགྱུར་དཀར་ཆག་དུ། རིག་པའི་གནས་ལྔ་དག་ལ་ང་རྩོན་པར་མ་
བྱས་ན། །འཕགས་པའི་དམ་པ་ཐམས་ཅད་མཁྱེན་པ་ག་ལ་འཐོབ། །ཅེས་བཅོས་པ་ལྟར་
འདོད་ན་རྩོད་རྒྱུ་མེད་པར་སེམས་སོ། །ཡང་ལེགས་བཤད་རིན་པོ་ཆེའི་གཏེར་ལས། སྤྱི་
བརྟོལ་ཅན་གྱི་བ་གླང་གི། གཅད་བྱ་མྱུར་དུ་མི་གཅད་དམ། ། ཞེས་པའི་གཅད་བྱ་ལ་
དཔེ་འགའ་ཞིག་ཏུ། དས་འཕུལ་དཔྱད་བྱུང་བ་ནི་མ་དག་པ་ཡིན་པས། ག་གཅད་བྲི་
དགོས་སོ། །ཡང་ལེའུ་བཞི་པར། རྭ་ལ་འཛུར་བག་ལ་སྡུར། །ཞེས་པའི་ཐ་མའི་ཚིག་གི་
མིང་གཞི་ནི། སྡེ་བ་དང་པོའི་ཐ་མ་མ་ཡིན་གྱི། གསུམ་པའི་གསུམ་པ་ཡིན་པར་མངོན།
ལེའུ་ལྔ་བར། སྙན་གྲགས་རྒྱལ་པོའི་བཞེད་བཞིན་དཀའ། ཞེས་དཔེ་མང་པོར་ཡོད་
ཀྱང་། དཔེ་ལ་ལར། སྙན་གྲགས་རྒྱལ་པོ་ཞེས་བྱུང་བའང་ཡོད་པས། ཕྱི་མ་ཅུང་
དག་པར་སེམས། ཡང་། བུ་ལོན་ལྷག་མ་དགྲ་བོའི་ཐེད། །ཅེས་པའི་ཚིག་ཐ་མའི་རྗེས་
འཇུག་དེ་སྡེ་བ་དང་པོའི་ཐ་མ་དང་། གསུམ་པའི་གསུམ་པ་གང་ཡིན་དཔྱད་དཀའ་
ཞིང་། ཡུལ་སྐད་འགའ་ཞིག་ཏུ་དུད་འགྲོ་བསད་པའི་རོའི་ལྷག་རོལ་ལ་ཐེད་ཅེས་གྲགས་
པ་ལྟར། གསུམ་པའི་གསུམ་པར་འདོད་ན་འཐད་མི་འཐད་ད་དུང་གཞི་ནས་དཔྱད་
དགོས་སོ། །ལེའུ་བརྒྱད་པ་ལས། མི་འཕྲོག་ན་ཡང་གཉའ་བསྐྱེས་འཇོམས། །ཞེས་པའི་
གཉའ་བསྐྱེས་ལ་བརྙན་བསྐྱིས་ཞེས་གོ་དགོས། དེ་ཡང་བརྙན་པ་ནི་གཡར་བའི་རྫས་དེ་
ལོངས་སྤྱད་ནས་སླར་རྫས་བདག་ལ་རྫས་དེ་ངོ་མ་སྤྲད་པ་ལ་བྱེད། བསྐྱིས་པ་ནི་གཡར་
པའི་རྫས་དེ་བསྒྱུར་ནས་དེའི་ཚབས་བྱིན་པ་ལྟ་བུ་ཙམ་གྱིས་ཁྱད་འབྱེད་རུང་། ཕུང་བོ་
361



གསུམ་པ་ལས། མཁྱེན་པས་གཟིགས་པ་སྤྱན་སྔར་མཐོལ་ལོ་ཞེས་པ་མ་དག མཁྱེན་པ།
གཟིགས་པ་ཞེས་སོ་སོར་མཚམས་གཅོད་རྒྱུ་ཡིན་ཞེས་ཏཱ་ར་ནཱ་ཐའི་ལྟུང་བཤགས་ཀྱི་འགྲེལ་
བ་ལས་གསུངས། བཟང་སྤྱོད་སྨོན་ལམ་ལས། འདོད་ཆགས་ཞེ་སྡང་གཏི་མུག་དབང་
གིས་ན། ། ཞེས་པའི་ན་ཡིག་མ་དག ནི་ཡིག་བྲི་དགོས། བྱང་ཆུབ་རིམ་པར་སངས་
རྒྱས་མ་ཆགས་བརྙེས། ། ཞེས་ པ་ལ་ སློབ་དཔོན་ ཡེ་ ཤེས་ སྡེས་བྱང་ཆུབ་རྣམ་ པར་ཞེས་་
འགྱུར་བཅོས་མཛད་པར་ལམ་རིམ་ཆེན་མོ་ལས་བྱུང་ངོ༌། ། ཡང་བཟང་པོ་སྤྱོད་པ་རྣམ་
པར་སྦྱོང་བ་ཡང་། ། ཞེས་པའི་སྦྱོང་བ་དེ་བྱ་བ་སྤྱོད་པའི་སྤྱོད་པ་མ་ཡིན་གྱི། སྒྲིབ་པ་
སྦྱོང་བའི་སྦྱོང་བ་དག་ཅེས་ཐོས་སོ། །ཡང་རྣམ་ཐར་དུ་ཀཱུ་ལའི་གོས་བཟང་གི་གླེགས་བམ་
དང་པོར། དགའ་ལྡན་ཕུན་ཚོགས་གླིང་གི་པར་ཞུས་པ་རྣམས་ཀྱིས་ཀྱང་། བྱམས་
སྨོན་གྱི། སྡུག་བསྔལ་སེམས་ཅན་ཐར་བགྱིད་ཤོག་ལ། ། སེམས་ཅན་སྡུག་བསྔལ་ཞེས་
བསྒྱུར་བ་དང་། བཟང་པོ་སྤྱོད་པར། དེ་དག་འཕྲུལ་བ་ཐམས་ཅད་འཚལ་བར་བགྱི་
ལ་ཁ་འཁྲུལ་བརྒྱབ་པ་སོགས་གོ་བ་ཕྱིན་ཅི་ལོག་ཏུ་གྱུར་པ་འགའ་རེ་སྣང་། ཞེས་ཀྱང་
བྱུང་ངོ༌། ཡང་གདུགས་དཀར་མཆོག་གྲུབ་མར། སྙིང་དང་ཅེས་དང་། སྙིང་ན་བ་
ཞེས་བྱུང་བ་ལ་མཁས་པ་ཁ་ཅིག་གིས། སྙིང་ན་བ་ལ་སྙིལ་ན་བ་ཞེས་བཏོན་ནས་བཤད་
པ་མཛད་མོད། འོན་ཀྱང་དེ་ལ་ལུང་རིགས་རྣམ་དག་གི་སྒྲུབ་བྱེད་ཅིག་སྟོན་དུ་མེད་ན་
རྟོག་བཟོ་འབའ་ཞིག་ལས་མ་འདས་པས། དེས་ན་བཀའ་འགྱུར་ཁྲོད་དུ་གདུགས་་་
དཀར་ལ་མཆོག་གྲུབ་མ། ཕྱིར་བཟློག་པ་ཆེན་མོ། ། གཞན་གྱིས་མི་ཐུབ་པ་སྟེ་གསུམ་
ཡོད་པའི་ཕྱི་མ་ལ་འགྱུར་མི་འདྲ་བ་གཉིས་བཅས་མདོ་ཚན་བཞི་ཡོད་པ་ལས། སྙིང་ནད་
དང༌། ཅེས་དང་སྙིང་ན་བ་ཞེས་བྱུང་ལ། དེ་དང་རྨ་བྱ་ཆེན་མོའི་གཟུངས་མདོ་ལས་
ཀྱང་འབྱུང་ཞིང་། བླ་ར་མ་ཀ་བཛྲ་དང༌། །ཞ་ལུ་ལོ་ཆེན་གྱི་སློབ་མ་ཟློག་པ་ ལ་ནམ་
མཁའ་རྒྱལ་ མཚན་ པའི་གདུགས་དཀར་གྱི་འགྲེལ་པར་ཡང་དོགས་གནས་དེ་འདྲ་མ་་་
མཛད་པས། སྙིང་ནད་ཅེས་དང༌། སྙིང་ན་བ་ཞེས་སྔར་རྒྱུན་སོར་བཞག་ཏུ་གདོན་ན་
རུང་བར་སེམས་སོ། །དེ་གཉིས་ཀྱི་ཁྱད་པར་ཡང་། སྙིང་ནད་ནི་འཁོན་དམ་དུ་བཟུང་
བའམ་སེམས་ཁྲལ་མང་དྲགས་པ་ལྟ་བུ་ལས་བྱུང་བའི་ནད་དེ། དཔེར་ན། རྒྱ་ནག་པ་
དག་གིས་རྨི་པིང་ཟེར་བ་ལྟ་བུ་དང་། སྙིང་ན་བ་ནི། གདོན་སོགས་རྐྱེན་གང་ཡང་རུང་
362



བས་སྙིང་འཕར་བ་དང་འཕྱོ་བ་ལྟ་བུ་སྟེ། དོན་ལྔའི་ཡ་གྱལ་སྙིང་ངོ་མའི་ནད་ཀྱི་དོན་དུ་
བཀྲལ་ན་མི་རུང་བ་མེད་དམ་སྙམ་པས་བློ་གྲོས་དང་ལྡན་པ་དག་གིས་དཔྱད་པར་བྱའོ། །
དེ་བཞིན་དུ་འཇམ་དཔལ་མཚན་བརྗོད་ལས། རྡོ་རྗེ་འབར་བ་མིག་མི་བཟད། །ཅེས་
པའི་ཚིག་ཐ་མའི་རྗེས་འཇུག་དེ་ཡང་ང་དང་ད་གཉིས་ཀྱི་ནང་ནས་གང་ཡིན་ཞེ་ན། སྒྲ་
པ་ཆོས་འདིའི་སྐད་དོད་ལ་མི་ཟད་པའི་སྐད་དོད་ཡོད་ཀྱི། མི་ལེགས་པའི་མིང་མི་བཟང་
པའི་སྐད་དོད་མེད་ཟེར་བ་ནི། དགེ་འདུན་རྒྱ་མཚོའི་འགྲེལ་བར། རྡོ་རྗེ་སྟེ་གཉིས་སུ་
མེད་པའི་ཡེ་ཤེས་ཀྱི་གཟིགས་པ་འབར་བ་སྟེ་རྒྱས་པ་ནི་ཡུལ་གང་བལྟ་བ་ལ་འཇུག་པའི་སྟ་
བྱེད་ཚད་གཟུང་མི་ནུས་པས་མིག་མི་བཟང་བ་ཞེས་བྱ་ལ། ཞེས་པའི་ཚད་གཟུང་མི་ནུས་
ཞེས་པ་དང་འགྲིག་པར་སྣང་ཡང་སྙིགས་དུས་ཀྱི་འདུལ་འཛིན་ཆེན་པོ་རྒྱལ་བའི་ཡོངས་
འཛིན་རིན་པོ་ཆེ་ཡེ་ཤེས་རྒྱལ་མཚན་གྱི་མཚན་བརྗོད་འགྲེལ་བར་གཉིས་ ཀ་རུང་བའི་
ཕྱོགས་སུ་མཛད་འདུག་པས་དཔྱད། འབྲས་སྤུངས་པར་རྙིང་ཆོས་སྤྱོད་དུ། ཡི་གེ་བཅུ་
པའི་ངག་ནི་བཀོད་པའི་ཞེས་པ་ལ་ལུས་ངག་གི་ངག་བྱུང་ཞིང་། དེ་ལ་ཁ་ཅིག་གིས།
ཡི་གེ་བཅུ་པའི་སྔགས་ནི་བཀོད་པའི། ཞེས་ས་སྔགས་བྲི་དགོས་ཏེ། ཡི་གེ་བཅུ་པའི་
ཞེས་པའི་ཚིག་གྲོགས་ཀྱིས་ཤེས་ སོ་ཟེར་ན། བརྟག་པར་བྱ་སྟེ། འདིའི་རྒྱ་དཔེར། །
ད་ཤ་གྲུར་པད་ནུས། ཞེས་པའི་ད་ཤ་བཅུ། ཨཱཀྱར་ཡི་གེ། པད་ངག རྒྱུས་བཀོད་
པ་ལ་འཇུག་པས་སྔགས་ཀྱི་སྐད་དོད་མེད་ལ། ཏཱ་ར་ནཱའི་ཐའི་འགྲེལ་བ་ལས། ཡི་གེ་
བཅུ་བའི་ངག་ སྟེ་ སྔགས་ཀྱི་བཀོད་པ་ཞེས་དང་། དགེ་འདུན་གྲུབ་ཀྱི་འགྲེལ་བ་ལས་
ཀྱང་། ཡི་གེ་བཅུ་བའི་ངག་གི་བཀོད་པ་ནི། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་པ་ཡི་
གེའི་སྔགས་སོ། ། ཞེས་བྱུང་བ་ལྟར་འདིའི་ངག་ནི་དོན་ལ་སྔགས་སུ་གནས་མོད་ཀྱང་།
འགྲེལ་བ་དག་ལུས་ངག་གི་ངག་བྱུང་བ་ནི་རྩ་བའི་ཚིག་འབྲུ་ནོན་པ་ཡིན་པས་ས་སྔགས་བྲི་
མི་རུང་ངོ། ། ཡང་། རིག་པ་ཧཱུྃ་ལས་སྒྲོལ་མ་ཉིད་མ། །ཞེས་པ་ལ་རྒྱུ་དཔེར་སྒྲོལ་མའི་
སྐད་དོད་མེད་ཅིང་། དེར་མ་ཟད་ཏཱ་ར་ནཱ་ཐའི་འགྲེལ་པ་ལས་ཀྱང་། རིག་པ་སྟེ་རིག་
སྔགས་ཧཱུྃ་ཡིག་ལས་བྱུང་བའི་སྒྲོན་མ་འོད་ཟེར་འབར་བའི་སྐུ་ཅན་ཉིད་མའོ། ། ཞེས་་
གསལ་བོར་བྱུང་བས། རིག་པ་སྟུ་ལས་སྒྲོན་མ་ཉིད་མ། ། ཞེས་འདོན་དགོས་པར་གོར་
མ་ཆག་གོ། ཡང་སྒྲོལ་བསྟོད་མཁས་པའི་གཙུག་རྒྱན་དུ། ཕ་རོལ་ཁྱད་དུ་གསོད་པའི་
363



སྤུར་ཁྱིམ་ཅན། །ཞེས་པའི་སྤུར་ལ་མེ་སྦར་གྱི་སྦྱར་བྱུང་བ་ནི་མ་དག་ཅིང་། དེའི་སྐབས་
ཀྱི་སྤུར་ནི་ལག་པའི་སྤུར་མ་ཡིན་པས་མེ་སྦར་དང་ཁྱད་པར་ཤིན་ཏུ་ཆེ་སྟེ། ཟ་མ་ཏོག་
ལས། སྤྱང་པོའི་སྤར་པོར་སྤ་དབྱུག་འཆང་། ། ཞེས་དང་། མེ་སོགས་སྦྱར་དང་སྦྱོར་
ཤིག་དང་། །ཞེས་དང་། ངག་སྒྲོན་ལས། སྦྲང་བོའི་སྤུར་མོར་སྤུ་དབྱུག་སྤྲད། །ཅེས་
དང་། སྤྲེས་ནས་སྦུར་མར་མེ་སྦྱར་སྤོར། ཞེས་རིམ་པ་བཞིན་དུ་སྡེ་བ་བཞི་པའི་དང་པོ་
དང་གསུམ་པ་གཉིས་སོ་སོར་བྱུང་བ་ལྟར་འཐད་མོད། འོན་ཀྱང་སྨྲ་རྒྱུན་དུ། མེ་སྤར་
བ་ཡི་སྤང་སྤོས་བཞིན། །ཞེས་དང་། གང་བས་སྤྲེས་ན་མེ་སྤང་བསྲོལ། །ཞེས་དེ་གཉིས་
ཀ་ཁྱད་མེད་དུ་བྱུང་བ་ནི་ཡིག་ནོར་ཡིན་ནམ། གལ་ཏེ་མཁས་པ་དེ་ཉིད་ཀྱི་བཞེད་པ་
ཡིན་ནའང་འདོར་ལེན་ཅུང་ཟད་བྱེད་དགོས་པ་ནི། དཔལ་ཁང་ལོ་ཙཱ་བས། འགའ་
ཞིག་ཚིག་རྒྱས་དགོས་དོན་ཉུང༌། །ཞེས་པ་ལྟར་རོ། །ལེགས་བཤད་སྙིང་པོ་ཆུང་བ་ལས།
སྐྱེ་བོ་བལ་བ་ཛ་བཞིན་དུ། །ཞེས་པ་ལ་སྐྱེ་བོ་ཕལ་བ་ཇི་བཞིན་དུ། །ཞེས་བཅོས་པ་ནི་བླ་
བརྡོལ་ཡིན་པས་བལ་པ་ཛ་ཞེས་འདོན་དགོས་སོ། །བསྟོད་སྤྲིན་རྒྱ་མཚོའི་འགྲེལ་བ་ཤེས་
རབ་འདོད་འཇོར། སྤྱན་དཀྱུས་རིང་པོ་ཅུང་ཟད་ཟུམ་པ་ཡི། །ཞེས་པ་ལ་ཟླུམ་ཞེས་ལ་
འདོགས་ ཅན་བྲིས་ པ་དང༌། མ་ བརྟབས་ འཁོར་ གྱི་དཀྱིལ་འཁོར་ཡོངས་ སུ་ གྲགས།
ཞེས་པ་ལ་མ་བརྟགས་ཞེས་བྱུང་བ་གཉིས་མ་དག་པར་གསུངས་ཤིང་། མ་ཞུམ་མི་ཞིན་
རབ་དགའ་ཁྱབ་ཅིང་ཆུབ། ། ཅེས་པའི་ཞེན་ལ་འགྲེང་བུ་ཡོད་མེད་དང༌། རང་གཞན་
ཚེ་རབས་དན་རྟགས་དང་བཅས་པ། །ཞེས་པ་ལ་དོན་རྟགས་དང་དན་རྟགས་གཉིས་བྱུང་
ཚུལ་རྟོག་དཔྱོད་མང་དུ་མཛད་ནས། དང་པོ་ལ་འགྲེང་བུ་ཅན་དང་། གཉིས་པ་ལ་
གཉིས་ཀ་རུང་བ་ལྟ་བུ་ཞིག་གསུངས་པའི་དགོངས་པ་ཞིབ་ཏུ་བརྟགས་ན་དན་རྟགས་
འཐད་པར་ཁོ་བོས་སེམས་སོ། །ཡང་རྒྱལ་ཚབ་རྗེའི་བསྟོད་པ་ཚངས་པའི་དབྱངས་ཀྱི་དཔེ་
ལ་ལར། མཚན་ མོ་ རྒྱུ་ བའང་ མཚན་ མོ་ནི། ། ཞེས་ གུག་གུ་ ཅན་བྱུང་ བ་ ནི་ མ་ དག
མཚན་མོ་རྒྱུ་བའང་མཚན་མོ་ན། །ཞེས་གུག་གུ་དབྱི་བའི་ཚུལ་གྱིས་འདོན་དགོས་སོ། །
དེས་ན་སུམ་རྟགས་ཀྱི་རྣམ་བཤད་མང་པོར། དབྱངས་བཞིའི་དང་པོ་ལ་གི་ཀུ་དང་གུ་གུ་
ཞེས་བྱུང་བ་ནི་མ་དག་པ་ཡིན་པས། དཔུང་བཟང་གིས་ཞུས་པའི་རྒྱུད་ལས། གུག་
སྐྱེད་ཀླད་ཀོར་ཚེག་དྲག་ཉམས་པ་མིན། ཞེས་གསུངས་པ་ལྟར་གུག་གུ་ཞེས་བྲི་དགོས་ཏེ།
364



གྲི་གུག་རང་མགོ་གུག་ཅེས་པའི་རིགས་པས་ཀྱང་ཐོབ་བོ། །དེ་བཞིན་དུ་དབྱངས་བཞིའི་
ཐ་མ་ན་རོ་ཞེས་བྲིས་པ་ལས་གནའ་རུའམ་རྣ་རུ་ཞེས་བྲིས་ན་སྒྲ་བཤད་དང་ལྡན་ནོ། །ཡང་
འཕགས་པ་ཐོགས་མེད་བྱམས་པའི་དྲུང་དུ་ཆོས་གསན་པའི་ཡུན་ལ་དཔེ་ལ་ལར་ལྷའི་གྲོ་
སྐད་ཅིག་དང༌། བགྲོད་སྐད་ཅིག་སོགས་མི་འདྲ་བ་འགའ་བྱུང་ཡང་། འདི་སྔ་དྲོ་ཕྱི་དྲོ་
ཞེས་པའི་ད་ཡིག་གི་དྲོ་ཡིན་པར་མངོན། ལྕང་སྐྱ་གསུང་འབུམ་གྱི་འཇིགས་བྱེད་དཔའ་
ཅིག་གི་ཆོ་ག་བདུད་ལས་རྣམ་པར་རྒྱལ་བའི་རྒྱལ་མཚན་དུ་གཙོ་བོའི་རྩ་ཞལ་གྱི་དབུ་ལ་མི་
བསྐྱོད་པས་དབུ་བརྒྱན་ཅིང་ཞེས་བྱུང་ཡང་གཙོ་བོ་ཞེས་མ་སྦྱར་བར་རྩ་ཞལ་གྱི་དབུ་ལ་
ཞེས་འདོན་ཡང་ཆོག་གོ། མགོན་པོའི་གཏོར་ཆོག་ཏུ། སངས་རྒྱས་བསྟན་པ་བཤིག་པ་
རེ་ཞེས་ར་ཡིག་བྲི་དགོས་པས། སངས་རྒྱས་བསྟན་པ་བཤིག་པ་སྟེ་ཞེས་ཏ་ཡིག་བྲིས་པ་
མ་དག་ཅེས་པཎ་ཆེན་བློ་བཟང་ཆོས་རྒྱན་གྱིས་གསུངས་སོ། ། ལྷ་མོའི་ཡན་ལག་བདུན་
པར། དགའ་འདུན་ཕྲག་དོག་མེད་པའི་སྤྲོ་བ་ནི། །ཞེས་པ་ལ་དཔེ་ལ་ལར་དགེ་འདུན་
དང་དགའ་འཐུན་དང་དགའ་མཐུན་ཞེས་སྣ་ཚོགས་ཡོད་པ་མ་དག་ཅེས་ཐོས་སོ། །ཡང་
རྣམ་སྲས་ཀྱི་བསྐང་བ་འདོན་སྐབས། །བྱི་དྲི་སིང་དྲི་ཧ་སི་དེ་བ་དང༌། །ཞེས་བྲིས་ནས་
བོད་སྐད་ལྟར་ཀློག་པ་མི་འཐད་དེ། འདི་རྒྱ་སྐད་སོར་བཞག་ཡིན་པས། བྱཱ་གླུ་སཾ་གྲྭ་ཧ་
སི་དེ་བ་དང་། ། ཞེས་བྲིས་ནས་སྔགས་ཀློག་ཐབས་ལྟར་འདོན་དགོས་སོ། ། ཡང་སྡིས་
མཛུབ་དང་སྡིགས་མཛུབ་གཉིས་མི་གཅིག་སྟེ། མཁས་གྲུབ་རྗེའི་འཇིགས་བྱེད་ལྷ་བཅུ་
གསུམ་མའི་བསྐྱེད་རིམ་རྣམ་བཤད་ལས། སྡིག་མཛུབ་ནི། སྡིག་པ་ཞི་བར་བྱེད་པའི་
ཕྱག་རྒྱུ་ཡིན་ཏེ། དེ་ཡང་རྡོ་རྗེ་ཁུ་ཚུར་ལས་མཛུབ་མོ་ཀེར་བ་བྱང་ཆུབ་མཆོག་གི་ཕྱག་རྒྱུ་
ཞེས་ཀྱང་བྱའོ། །སྡིགས་མཛུབ་ནི། གདུག་པ་རྣམས་སྡིགས་པར་བྱེད་པའི་ཕྱག་རྒྱུ་ཡིན་
ཏེ། གུང་མོ་དང་སྲིན་མགུབ་མཐེ་བོས་མནན་ཏེ་མཛུབ་མོ་དང་མཐེའུ་ཆུང་ཀེར་བའོ། །
ཞེས་གསུངས་པ་ལྟར་ཡིན་པས་ས་ཡང་འཇུག་ཡོད་མེད་ཀྱི་ཁྱད་པར་ཤིན་ཏུ་གཅེས་སོ། །
ཡང་ཀུན་རིག་ཊིཀ་ཆེན་དུ། ཨོཾ་དང་ཧུཾ་གྱི་ཐིག་ལེ་ལ་བ་འབོད་པ་ནི། སྔགས་བཏུས་
གང་ལས་ཀྱང་མི་འབྱུང་བས་མ་དག་པའོ། །ཞེས་མཐའ་གཅིག་ཏུ་མ་དག་པར་གསུངས་
ཀྱང་། དེང་སང་གི་ཆོ་ག་རྣམས་སུ། ཐུགས་ཀར་ཧཱུཾ་གིས་མཚན་པར་གྱུར། ཅེས་
སོགས་ དང་། སྔགས་ ཀློག་ ཐབས་ འགའ་ ཞིག་ ཏུ། ཨོ་ དང༌ཧཱུཾ་གཉིས་ མ་ དང༌ ང་།
365



ཞེས་བྱུང་བ་དག་ནི་ཊིཀ་ཆེན་དང་རྒྱབ་འགལ་དུ་སོང་བ་ཅི་ལྟར་ཡིན། གཞན་ཡང་ད་
ལྟར་རྒྱ་ནག་ཕྱོགས་སུ་དར་པའི་བརྒྱད་སྟོང་པ་ཕྲེང་བ་ཅན་གྱི་ལེའུ་ཉི་ཤུ་རྩ་གསུམ་པའི་
གཤམ་ཙ་ན། བྱང་ཆུབ་སེམས་དཔའ་སེམས་དཔའ་ཆེན་པོ་ཇི་ལྟར་བསྟན་པའི་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་དེ་ལྟར་སློབ་པའི་དྲུང་དུ་འཇིག་རྟེན་སྐྱོང་བ་ཆེན་པོ་བཞི་
འབའ་ཞིག་མཆི་བར་སེམས་པར་ཡང་མ་ཟད་དེ། བཅོམ་ལྡན་འདས་བདག་ཀྱང་བྱང་
ཆུབ་སེམས་དཔའ་སེམས་དཔའ་ཆེན་པོ་དེའི་དྲུང་དུ་མཆི་བར་སེམས་ན་ལྷའི་བུ་གཞན་
དག་ལྟ་ཅི་སྨོས། ཞེས་པ་ནས། བཅོམ་ལྡན་འདས་འདི་ཡང་བྱང་ཆུབ་སེམས་དཔའ་
སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ ཕྱིན་པ་ལ་སྤྱོད་པའི་ཚེ་འདིའི་ཡོན་ཏན་
ལགས་སོ་ཞེས་པའི་བཅོམ་ལྡན་འདས་བདག་ཀྱང་ཞེས་པ་དང༌། བཅོམ་ལྡན་འདས་
འདི་ཡང་ཞེས་པའི་དང་པོའི་བཅོམ་ལྡན་འདས་ནི་ཡི་གེ་ལྷག་པ་ཡིན་པས་མི་དགོས་ཤིང་།
ཕྱི་མ་ནི་དགེ་སློང་ཟེར་རྒྱུ་ལ་ཡི་གེ་པས་ནོར་ཏེ་བཅོམ་ལྡན་འདས་ཞེས་བྲིས་འདུག་པས་མ་
དག་ཅེས། སྙིགས་དུས་ཀྱི་པཎྜི་ཏ་ཨུ་ཙུམ་ཆིན་གུ་ཤྲཱི་ ངག་དབང་སྐལ་བཟང་གིས་་་་
གསུངས་པ་ཐུགས་མད་དེ། ཚེ་ཚོག་གླིང་གི་པར་མར་ཡང་གོང་ལྟར་ཡིག་བཅོས་མཛད་
སྣང་བས་སོ། །ཡང་སྤྱོད་འཇུག་ལས། བདག་གི་མགོ་བོ་བཅད་ཀྱང་བླའི། །ཞེས་པ་ལྟ་
བུའི་བླ་ལ་བ་བློ་དང་ས་སླ་ཅི་རིགས་བྱུང་པ་ལས་བ་བླ་ནི་འཐད་པར་སེམས་ཏེ། ཟ་མ་
ཏོག་དང་ངག་སྒྲོན་གཉིས་ཀའི་མཆན་དུ། རུང་ཆོག་བཟོད་སོགས་ཀྱི་དོན་ལ་འཇུག་
པར་བཤད་པ་དང་ཤིན་ཏུ་མཐུན་པས་སོ། །ཡང་སོ་ཐར་གྱི་མདོ་ལས། རྟག་ཏུ་འབད་
པས་བདའ་བ་ཡི། །སེམས་རྟ་ཁ་བློན་དཀའ་བ་ལ། །མཐུན་པའི་གཟེར་རྣོན་བཏབ་པ་
ཡི། །སྲབ་ནི་སོ་སོར་ཐར་འདི་ཡིན། །ཞེས་དང༌། མདོ་སྡེ་རྒྱན་ལས། རྣམ་གཡེང་
མྱུར་དུ་རྟོགས་བྱས་ནས། །དེ་ལ་སླར་ནི་བླན་པར་བྱ། ། ཞེས་དང་། སྤྱོད་འཇུག་ལས།
དེ་བས་ སྒྲིབ་པ་བསལ་བའི་ཕྱིར། ། ལོག་པའི་ལམ་ ལས་ སེམས་བླན་ཏེ། ། ཡང་དག་་་་
དམིགས་ལ་རྟག་པར་ཡང་། །བདག་གིས་མཉམ་པར་གཞག་པར་བྱ། ། ཞེས་གསུངས་པ་
རྣམས་ཀྱི་བླན་ལ། གླན། བརླན། བསྨིན་ཞེས་སྣང་བ་གང་ཤར་བྲིས་པ་མཐོང་ཡང་
དཔེ་དག་ པ་ རྣམས་ སུ་ བ་བློན་བྱུང་བ་ལྟར་འཐད་པར་ སེམས་ ཏེ། ཟ་མ་ཏོག་ལས།
སོས་བླང་ལན་བླན་ཆུ་བླུད་སོགས། ། ཞེས་དང༌། སྨྲ་རྒྱུན་ལས། ཕྱིར་སོང་ནང་དུ་
366



གཡང་བཞིན་བླུན། །ཞེས་བྱུང་བའི་བླུན་ནི་ཚུར་འགུག་པ་དང་། ནང་དུ་ཕྱོགས་པ་
དང་། ཁ་དྲངས་པ་སོགས་ཀྱི་དོན་ལ་འཇུག་པ་ལྟར། ལུང་དེ་དག་གི་དོན་ཡང་རང་
སེམས་ལོག་པའི་ལམ་དུ་ཞུགས་པ་ལས་ཚུར་ཁ་དྲངས་ནས་སམ། ནང་དུ་དགུག་ནས་
དཀྱུས་མའི་ལམ་དུ་བཙུད་པའམ། ཡང་དག་པའི་དམིགས་པ་ལ་གཏོད་པའི་དོན་ཡིན་
པས་བ་བླན་ཁོ་ན་འཐད་ཅེས་ཁོ་བོས་མགྲིན་པ་བཏེགས་ནས་སྨྲ་ནུས་སོ། ། ཡང་སྤྱོད་
འཇུག་གི་བསྔོ་བའི་ལེའུར། སེམས་ཅན་འགའ་ཡང་སྡུག་མ་གྱུར། །ཅེས་པའི་མཇུག་ཏུ།
སྡིག་པར་མ་གྱུར་ན་མ་གྱུར། །ཅེས་པའི་ཚིག་རྐང་གཅིག་འཇུག་མཁན་ཡོད་ཀྱང་། རྒྱ་
བོད་ཀྱི་འགྲེལ་བ་རྣམས་སུ་མི་གསལ་བས་དེ་འདྲ་མི་དགོས་པ་འདྲ། གཞི་གསུམ་ཆོ་གའི་
ནང་གི་ཆོས་བསྒྲགས་པའི་མདོ་འདོན་པའི་སྔོན་འགྲོའི་ཚིགས་བཅད་དུ། གང་ཞིག་
གསེར་མཆོག་རང་བཞིན་རི་རབ་ལ་གནས་མནྡྷ་ར་དང་ལྷར་བཅས་གནོད་སྦྱིན་དང༌། །
ཞེས་པའི་ཚིག་གི་ཟིན་ཚོད་ལྟར་ན་མནྡྷ་ར་ནི་སེམས་ཅན་གྱི་བྱེ་བྲག་ཅིག་ལ་འཇུག་པ་ལྟ་
བུར་མངོན་ཞིང་། གལ་ཏེ་འདི་ རྒྱུ་ གཞུང་ཡིན་ན། གང་ཞིག་གསེར་མཆོག་ རང་་
བཞིན་རི་རབ་མནྡཱ་ར་ལ་གནས་པའི་ལྷར་བཅས་གནོད་སྦྱིན་དང༌། ། ཞེས་པའི་འགྱུར་
ཞིག་འཐོབ་བམ་མཁས་པ་རྣམས་ཀྱིས་དཔྱད་པར་འཚལ། ཡང་དེའི་ནང་གི་ཆོས་་་
བསྒྲུགས་པའི་མདོའི། ཚུལ་ཁྲིམས་ལྡན་པ་གྲགས་འགྱུར་བདེ་བ་འཐོབ། ཅེས་པའི་
མཇུག་ཏུ་རྐང་པ་གཅིག་ཚད་པ་གོར་མ་ཆག་སྟེ། བཀའ་འགྱུར་སྣར་ཐང་པར་མ་དང་།
རྒྱ་ནག་མཚལ་པར་མ་དང་། ཅོ་ནེ་པར་མ་རྣམས་སུ་དེའི་མཇུག་ཏུ། ཚུལ་ཁྲིམས་ལྡན་
པ་མཐོ་རིས་འགྲོ་བའི་རྒྱུ། །ཞེས་པའི་རྐང་པ་གཅིག་མཐུན་པར་བྱུང་བ་མངོན་སུམ་གྱིས་
གྲུབ་པས་སོ། །འོན་ཀྱང་སྤྱན་སྔ་བློ་གྲོས་རྒྱལ་མཚན་གྱི་འདུལ་བའི་བསླབ་བྱ་གཞན་ཕན་
སྙིང་པོར་མདོ་དེ་དྲངས་པར། ཚུལ་ཁྲིམས་ལྡན་པ་མཐོ་རིས་འགྲོ་བའི་རྒྱུ། ཞེས་པའི་
འཚབ་ཏུ། ཚུལ་ཁྲིམས་བསྲུངས་པས་མྱ་ངན་འདས་ཐོབ་འགྱུར། ། ཞེས་པའི་ཚིག་མི་
འདྲ་བ་གཅིག་བྱུང་འདུག་པས་དེ་གཉིས་ གང་ དག་ པ་དཔྱད། ཡང་ སྡེ་དགེ་བཀའ་
འགྱུར་དུ། ཚུལ་ཁྲིམས་ལྡན་པ་མཐོ་རིས་འགྲོ་བའི་རྒྱུ། ཚུལ་ཁྲིམས་བསྲུངས་པས་མྱ་
ངན་འདས་ ཐོབ་འགྱུར། ། ཞེས་པའི་རྐང་པ་ གཉིས་མཐར་ཆགས་སུ་བྱུང་ཡང་གཅིག་
འདོར་དགོས་པར་སེམས་ཏེ། དེ་ལྟ་མིན་ན། དེ་ཕྱིར་སྟོན་པས་ཚུལ་ཁྲིམས་ རབ་
367



བསྔགས་བཤད། །ཅེས་པ་ནས། སྲོག་ནི་ཆུ་བུར་འདྲ་བ་ཡིན། །ཞེས་པའི་བར་ལ་རྐང་
པ་ཞེ་གཅིག་ཏུ་འགྱུར་བས་ཚིགས་བཅས་མི་སྙོམས་པའི་སྐྱོན་དུ་འགྱུར་བར་ཡང་དོགས་
སོ། །ཡང་གསོ་སྦྱོང་གི་སྐབས་སུ། ཅི་འདི་ལ་ཁྱེད་ཡོངས་སུ་དག་གམ། ཞེས་པའི་ཚིག་
འདི་ལན་ཅིག་ཁོ་ན་འདྲི་འམ་ལན་གསུམ་བསྐྱར་ནས་འདྲི་དགོས་པ་འདི་ལ་མཐོའ་དཔྱད་
ན། ཁ་ཅིག་གིས། ལན་ཅིག་དྲིས་པས་ཆོག་སྟེ། སོ་ཐར་མདོའི་ཚིག་གི་བརྗེད་བྱང་
ལས། དེ་ལན་ཅིག་བཏོན་པ་ན་འདྲིའོ་ལན་གཉིས་ལན་གསུམ་དུ་དྲིའོ་ཞེས་སྨོས་པ་ཉིད་
ལན་གསུམ་དུ་བསྒྲིག་པ་ཡིན་གྱི། གླེང་གཞི་རྣམ་པར་གཞག་པ་བསྒྲག་པའི་ཚིག་དེ་ལན་
གསུམ་བཟླ་བར་མི་བྱའོ་ཞེས་བཤད་འདུག་པས་སོ་ཟེར། །དེ་ནི་ལུང་དོན་མ་གོ་བ་ཡིན་
པས་ལུང་དེའི་དོན་རྒྱས་པར་བཤད་པ་ལ་གསུམ་ལུང་གི་དོན་བཤད་པ། རང་ལུགས་
གཞག་པ། དེ་ལ་རྩོད་པ་སྤོང་བའོ། །དང་པོ་ནི། གོང་དུ་དྲངས་པའི་ཚིག་གི་བརྗེད་
བྱུང་གི་ལུང་དོན་གང་ཡིན་ཞེ་ན་བཤད་པར་བྱ་སྟེ། སོ་སོར་ཐར་བའི་མདོ་གདོན་པའི་
གླེང་གཞི་ལ་ ས་བཅད་དྲུག་ཡོད་དེ། གླིང་གཞི་རྣམ་པར་གཞག་པའི་ལུང་དཔོག་པ།
གླེང་གཞི་རྣམ་པར་གཞག་པའི་ཐབས་བསྟན་པ། མ་དག་པའི་ཉེས་དམིགས། དག་
པའི་ཕན་ཡོན། མདོ་གདོན་པའི་མཇུག་བསྡུ་བ། གླེང་གཞི་རྣམ་པར་གཞག་པ་བསྒྲག་
པར་བྱའོ། །དང་པོ་གླེང་གཞི་རྣམ་པར་གཞག་པའི་ལུང་དཔོག་པ་ནི། སོ་ཐར་གྱི་མདོ་
ལས། ཚེ་དང་ལྡན་པ་དག་བདག་ཅག་གསོ་སྦྱོང་བྱ་སྟེ། སོ་སོར་ཐར་བའི་མདོ་འདོན་
པ་གདོན་གྱི། ཁྱེད་ཅག་སུ་ལ་ལྟུང་བ་ཡོད་པ་དེ་མཐོལ་ཞིག ལྟུང་བ་མེད་ན་ཅང་མི་སྨྲ་
ཞིག ཅང་མི་སྨྲ་ན་བདག་གིས་ཚེ་དང་ལྡན་པ་དག་ཡོངས་སུ་དག་པར་རིག་པར་བྱའོ་
ཞེས་པས་བསྟན་ཏོ། །གཉིས་པ་གླེང་གཞི་རྣམ་པར་གཞག་པའི་ཐབས་བསྟན་པ་ནི། དེ་
ལྟར་སོ་སོར་དྲིས་ནས་དགེ་སློང་གིས་ལན་བཏབ་པ་དེ་བཞིན་དུ་དགེ་སློང་གི་འཁོར་འདི་
ལྟ་བུར་ཡང་ལན་གསུམ་གྱི་བར་དུ་བསྒྲག་པར་བྱ་བ་ཡིན་ནོ་ཞེས་པས་བསྟན་ཏོ། །གསུམ་
པ་མ་དག་པའི་ཉེས་དམིགས་ནི། ཡང་དགེ་སློང་གང་དགེ་སློང་གི་འཁོར་འདི་ལྟ་བུར་
ལན་གསུམ་གྱི་བར་དུ་བསྒྲུག་པ་ན། ལྟུང་བ་ཡོད་ལ་དྲན་བཞིན་དུ་མི་མཐོལ་ན་དེ་ཤེས་
བཞིན་དུ་བརྫུན་དུ་སྨྲ་བ་ཡིན་ནོ། །ཚེ་དང་ལྡན་པ་དག་ཤེས་བཞིན་དུ་བརྫུན་དུ་སྨྲ་བ་ནི་
བཅོམ་ལྡན་འདས་ཀྱིས་བར་དུ་གཅོད་པའི་ཆོས་སུ་གསུངས་སོ་ཞེས་པས་བསྟན་ཏོ། །བཞི་
368



པ་དག་ པའི་ ཕན་ཡོན་ནི། དེ་བས་ན་དགེ་སློང་ལྟུང་བ་བྱུང་བ་རྣམ་པར་དག་ པར་
འདོད་པས་ལྟུང་བ་ཡོད་ལ་དྲན་ཅིང་མཐོང་བ་མཐོལ་བར་བྱའོ། ། མཐོལ་ན་བདེ་བ་ལ་
རེག་པར་གནས་པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་རོ། ། ཞེས་པས་
བསྟན་ཏོ། ། ལྔ་བ་མདོ་གདོན་པའི་མཇུག་བསྡུ་བ་ནི། ཚེ་དང་ལྡན་པ་བདག་གིས་ས་
སོར་ཐར་པའི་མདོ་གདོན་པའི་གླེང་གཞི་བཏོན་ཟིན་ཏོ། །ཞེས་པ་དེ་ཡིན་ཞིང༌། དྲུག་
པ་གླེང་གཞི་རྣམ་པར་གཞག་པ་བསྒྲག་པར་བྱ་བ་ནི། དེ་ལ་བདག་གིས་ཚེ་དང་ལྡན་པ་
དག་ལ་ཅི་འདི་ལ་ཁྱེད་ཡོངས་སུ་དག་གམ་ཞེས་དྲིའོ། །ཅི་འདི་ལ་ཁྱེད་ཡོངས་སུ་དག་གམ་
ཞེས་ལན་གཉིས་ལན་གསུམ་དུ་དྲིའོ། །དེ་ལ་ཚེ་དང་ལྡན་པ་དག་ཡོངས་སུ་དག་ན་དེ་ལྟར་
ཅང་མི་སྨྲ་བས་དེ་དེ་བཞིན་དུ་འཛིན་ཏོ། །ཞེས་པ་རྣམས་ཡིན་པས་རྒྱ་ཆེར་འགྲེལ་དང་
ཚིག་གི་བརྗེད་བྱང་གི་ལུང་དོན་ནི། ས་བཅད་གཉིས་པ་གླེང་གཞི་རྣམ་པར་གཞག་པའི་
ཐབས་བསྟན་པའི་སྐབས་སུ་དགེ་སློང་གི་འཁོར་འདི་ལྟ་བུར་ཡང་ལན་གསུམ་གྱི་བར་དུ་
བསྒྲག་པར་བྱ་བ་ཡིན་ནོ་ཞེས་པའི་ཐད་དུ། འོག་ཏུ་འབྱུང་བའི་ཅི་འདི་ལ་ཁྱེད་ཡོངས་
སུ་དག་གམ་ཞེས་པའི་ཚིག་འདིར་སྦྱར་ཏེ་ལན་གསུམ་བསྐྱར་མི་དགོས་ཞེས་པའི་དོན་ཡིན་
ཏེ། རྒྱུ་ཆེར་འགྲེལ་དང་ཚིག་གི་བརྗེད་བྱང་དུ་ས་བཅད་གཉིས་པ་འཆད་པའི་སྐབས་སུ་
ཚིག་འདི་དག་བྱུང་པའི་ཕྱིར་རོ། །ཚིག་གི་བརྗེད་བྱང་གི་ཚིག་ཟིན་ལྟར་འདོད་ན་ཕྱིན་ཅི་
ལོག་ཏུ་ཡང་འགྱུར་ཏེ། མཚོ་ཊིཀ་ཉི་ཟེར་གྱི་ཡིག་ཆུང་དུ། སྐབས་འདིར་ཤ་ལུབ།ས་སྨྲ་
བ་རྣམས་ན་རེ། ཚིག་གི་བརྗེད་བྱང་ལས། ཅི་འདི་ལ་ཁྱེད་ཡོངས་སུ་དག་གམ་ཞེས་
ལན་གསུམ་དུ་དྲིའོ་ཞེས་བརྗོད་པས་ལན་གསུམ་དྲིས་པའི་གོ་ཆོད་པ་ཡིན་གྱི། ལན་
གསུམ་བསྐྱར་ནས་དྲི་མི་དགོས་ པར་བཤད་ཅེས་གསུངས་མོད། འོན་ཀྱང་ཚིག་གི་
བརྗེད་བྱང་གི་དོན་མ་གོ་བར་ཟད་དོ། །ཞེས་གསུངས་པའི་ཕྱིར། གཉིས་པ་རང་ལུགས་
གཞག་པ་ལ། ཅི་འདི་ལ་ཁྱེད་ཡོངས་སུ་དག་གམ་ཞེས་པའི་ཚིག་ལན་པ། སུམ་བསྐྱོར་ནས་
འདྲི་དགོས་ཏེ། ས་ བཅད་ དྲུག་ པ་ འཆད་ པའི་ སྐབས་ ཀྱི་ ཚིག་ པགི་ བརྗེད་བྱང་ ལས།
འདིའི་འོག་ཏུ་གླེང་གཞི་རྣམ་པར་བསྒྲག་པར་བྱ་བའི་ཡན་ལག་གི་དོན་བཤད་པར་བྱ་སྟེ།
དེ་ལ་ཞེས་བྱ་བ་ནི་གླེང་པ།ཞི་བཏོན་པ་དེ་ལའོ། །ཅི་ཞེས་བྱ་བ་ནི་ཡོངས་སུ་དྲི་བའོ། །འདི་
ལ་ཞེས་བྱ་བ་ནི་གསོ་སྦྱོང་ལའོ། །ཁྱེད་ཅེས་བྱ་བ་ནི་ཁྱེད་ཅག་གོ། ཡོངས་སུ་དག་གམ་
369



ཞེས་བྱ་བ་ནི་ལྟུང་བ་མ་བྱུང་ངམ་ཞེས་བྱའོ། ། ཞེས་ཞེས་བྱ་བ་ནི་དྲི་བ་སྤྱི་ལ་སྙེགས་སོ། །
དྲིའོ་ཞེས་བྱ་བ་ནི་དྲི་བ་དང་པོའོ། །ལན་གཉིས་ལན་གསུམ་དྲིའོ་ཞེས་བྱ་བ་ནི་ལན་གསུམ་
ཁོ་ནར་དྲི་བར་བྱ་དགོས་པས་ལན་གཉིས་ལན་གསུམ་དུ་ཞེས་བྱ་བ་སྨོས་ཏེ། ཉུང་ན་
ཡང་ལ་ལས་མི་ཐོས་ལ། མང་ན་ཡང་དུས་ཡོལ་བ་ལ་སོགས་པའི་ཉེས་དམིགས་ཡོད་པས་
དེའི་ཕྱིར་ལན་གསུམ་ནི་རན་པར་དགོངས་ཞེས་དང༌། ཤེས་བཞིན་དུ་བརྫུན་དུ་སྨྲ་བའི་
ལྟུང་བྱེད་སྐབས་ཀྱི་མཚོ་ཊིཀ་ཉི་མའི་འོད་ཟེར་ལས། དེའི་འོག་ཏུ་ཅི་འདི་ལ་ཁྱེད་ཡོངས་
སུ་དག་གམ་ཞེས་འདྲི་བ་ནི་ལན་གསུམ་བསྐྱར་ཏེ་དྲི་བར་བྱ་སྟེ། བམ་པོ་ལྔ་བཅུ་བ་དང་
ཚིག་གི་བརྗེད་བྱང་ལས། ལན་གསུམ་དུ་དྲིའོ་ཞེས་བྱ་བ་ནི་ལན་གསུམ་ཁོ་ནར་དྲི་བར་
བྱ་དགོས་པས་ལན་གསུམ་དུ་ཞེས་སྨོས་ཏེ། ཉུང་ན་ཡང་ལ་ལས་མི་ཐོས། མང་ན་ཡང་།
དུས་ཡོལ་བར་འགྱུར་བས། དེའི་ཕྱིར་ལན་གསུམ་ནི་རན་པར་དགོངས་ཏེ། ཞེས་
བཤད་དོ། །ཞེས་གསུངས་པའི་ཕྱིར། ལུང་ཤིན་ཏུ་གསལ་བས་མཁས་པ་ཞིག་གིས་ཞིབ་
ཏུ་གཟིགས་ན་མི་གོ་བ་མེད་ཅིང་། དེང་སང་འདི་ཙམ་ཡང་དཀའ་གནས་སུ་སོང་འདུག་
པས་དཔྱིས་ཕྱིན་པར་བཤད་ཡོད་དོ། །གསུམ་པ་རྩོད་པ་སྤོང་བ་ལ་ཁོ་ན་རེ། དེ་མི་
འཐད་པར་ཐལ། ཚིག་གི་བརྗེད་བྱང་ལས། དགེ་སློང་གི་འཁོར་འདི་ལྟ་བུར་ལན་
གསུམ་གྱི་བར་དུ་བསྒྲག་པར་བྱ་བ་ན་ཞེས་བྱ་བ་ནི་སོ་སོར་ཐར་པའི་མདོ་གདོན་པའི་ནང་
དུ་གླེང་གཞི་རྣམ་པར་གཞག་པ་བསྒྲག་པར་བྱ་བའི་ཚིག་འོག་ནས་འབྱུང་བ་ལན་ཅིག་
བཏོན་པ་ན་སྟེ་དེ་ལན་ཅིག་བཏོན་པ་ན་དྲིའོ། །ལན་གཉིས་ལན་གསུམ་དུ་དྲིའོ་ཞེས་སྨོས་
པ་ཉིད་ལན་གསུམ་བསྒྲགས་པ་ཡིན་གྱི། གླེང་གཞི་རྣམ་པར་གཞག་པ་བསྒྲག་པའི་ཚིག་
དེ་ལན་གསུམ་བཟླས་པར་མི་བྱའོ། །ཞེས་གསུངས་པ་དང་འགལ་ལོ་ཞེ་ན་མི་འགལ་ཏེ།
ས་བཅད་གསུམ་པ་མ་དག་པའི་ཉེས་དམིགས་འཆད་པའི་སྐབས་སུ། འོག་ནས་འབྱུང་
བའི་ཅི་འདི་ལ་ཁྱེད་ཡོངས་སུ་དག་གམ་ཞེས་པའི་ཚིག་ལན་གསུམ་བཟླ་བར་མི་བྱ་ཞེས་
པའི་དོན་ཡིན་ནོ། ། ཡང་དེ་ནང་གི་ལྷག་པའི་ཡོ་བྱད་གནང་བའི་ཡུལ་ལ། སྐྱིད་དེ་བ་
ལས་རབ་ཏུ་བྱུང་བ་དང་། ཐོས་པ་ཉུང་བ་དང་། ཞེས་པའི་ཐོས་པ་དེ་ཡིག་ནོར་ཡིན་
པས་ཐོབ་པ་ཉུང་བ་ཟེར་དགོས། །
370



༄༅། །རྣམ་འགྲེལ་སྤྱི་དོན་རྩོམ་འཕྲོ་བཞུགས་སོ། །
ཡང་དག་རིགས་པས་ལོག་སྨྲ་ཚར་བཅད་ཅིང་། །ཐུབ་བསྟན་ཉི་མ་ལྟ་བུར་གསལ་
པའི་ཚེ། །ཆོས་ཀྱི་རྒྱལ་པོར་གྲགས་པའི་སྙན་པ་ཆེས། །སྲིད་གསུམ་འགེངས་མཛད་གང་
དེས་དངོས་གྲུབ་སྩོལ། ། སྲིད་པའི་སྡུག་བསྔལ་སྣ་ཚོགས་ཀྱིས། ། རྒྱུན་དུ་མནར་བའི་བུ་
བདག་ལ། །མ་ལྟར་བརྩེ་བའི་རྗེ་བཙུན་མ། །འཕགས་མ་སྒྲོལ་མས་བར་ཆོད་བསྲུང༌། །
འདི་བཤད་པར་བྱ་བ་ནི། དཔལ་ལྡན་ཆོས་གྲགས་ཀྱིས་མཛད་པའི་ཚད་མ་རྣམ་འགྲེལ་
ཡིན་པས། ། དེ་ལ་སྤྱིའི་དོན་དང༌། བྱེ་བྲག་གི་དོན་གཉིས་ལས། དང་པོ་ནི་རྣམ་
འགྲེལ་འདི་གཏན་ཚིགས་རིགས་པ་དང་ནང་དོན་རིགས་པ་གཉིས་ཀ་ཡིན་ཞིང༌། དེ་
ཡང་སློབ་དཔོན་ཕྱོགས་གླང་གིས་མཛད་པའི་ཚད་མ་མདོའམ་ཚད་མ་ཀུན་བཏུས་ཀྱི་རྣམ་
བཤད་དམ་འགྲེལ་བར་བརྩམས་པ་ཡིན་ནོ། ། ཚད་མ་ཀུན་བཏུས་ལ། མངོན་སུམ་ལེའུ་
རང་དོན་ལེའུ་གཞན་དོན་ལེའུ་དཔེ་བརྟགས་པའི་ལེའུ་སེལ་བ་བརྟགས་པའི་ལེའུ་ལྟག་
ཆོད་བརྟགས་པའི་ལེའུ་དང་དྲུག་ཡོད་ཅིང༌། རྣམ་འགྲེལ་འདི་ལ་རང་དོན་ལེའུ་ཚད་མ་
གྲུབ་པའི་ལེའུ་མངོན་སུམ་ལེའུ་གཞན་དོན་ལེའུ་སྟེ་ལེའུ་བཞི་ལས་མེད་ཀྱང་རྩ་འགྲེལ་ཏུ་མི་
འགྱུར་བའི་སྐྱོན་མེད་དེ། ཀུན་བཏུས་ཀྱི་སེལ་བ་བརྟགས་པའི་ལེའུ་དང་དཔེ་བརྟགས་
པའི་ལེའུ་གཉིས་རྣམ་འགྲེལ་འདིར་རང་དོན་ལེའུར་བསྡུས་ཤིང༌། ལྟག་ཆོད་བརྟགས་
པའི་ལེའུ་རྣམ་འགྲེལ་གྱི་གཞན་དོན་ལེའུར་བསྡུས་ནས་བཤད་པ་མཛད་པ་ཡིན་ནོ། །འོ་
ན་རྣམ་འགྲེལ་འདི་ལ་ཚད་མ་གྲུབ་པའི་ལེའུ་ཞེས་བྱ་བ་ལེའུ་ཟུར་བ་ཞིག་ཡོད་པ་འདི་ཅི་
ཡིན་ཞེ་ན། ཀུན་བཏུས་ཀྱི་མཆོད་བརྗོད། ཚད་མར་གྱུར་བ་འགྲོ་ལ་ཕན་བཞེད་པ།
སྟོན་པ་བདེར་གཤེགས་སྐྱོབ་ ལ་ ཕྱག་འཚལ་ཏེ། ཞེས་པའི་ཚིག་རྐང་གཉིས་ཀྱི་དོན་
རྟོགས་དཀའ་ པར་གཟིགས་ནས་དེ་འགྲེལ་བའི་ཆེད་དུ་ཚད་མ་གྲུབ་པའི་ལེའུ་ཞེས་པ་
ལོགས་སུ་མཛད་པ་ཡིན་ནོ། །དཔལ་ལྡན་ཆོས་གྲགས་ཀྱིས་མཛད་པའི་ཚད་མ་སྡེ་བདུན་
དུ་གྲགས་པ་ནི། རྒྱས་པའི་བསྟན་བཅོས་ཚད་མ་རྣམ་འགྲེལ། འབྲིང་དུ་སྟོན་པ་རྣམ་
371



ངེས། བསྡུས་ཏེ་སྟོན་པ་རིགས་ཐིགས་ཏེ། གཙོ་བོ་ལུས་ལྟ་བུ་བསྟན་བཅོས་གསུམ་
དང་། གཏན་ཚིགས་ ཐིགས་ པ། འབྲེལ་ པ་ བརྟགས་ པ། རྒྱུན་ གཞན་ སྒྲུབ་ པ།
རྩོད་པའི་རིགས་པ་སྟེ་འཕྲོས་པ་ཡན་ལག་ལྟ་བུ་བསྟད་བཅོས་བཞི་དང་བདུན་ནོ། །རྟོག་
གེའི་ཚིག་དོན་བརྒྱད་ ཀ་རྫོགས་པར་སྟོན་པ་ལུས་ཡོངས་ སུ་རྫོགས་པའི་དོན་ཡིན་ པས་
གཏན་ཚིགས་ཐིགས་པ་ལ་སོགས་པ་བཞི་ནི་དེ་ལྟ་མ་ཡིན་པར་ཤེས་པར་བྱའོ། ལུས་ལྟ་
བུ་བསྟན་བཅོས་གསུམ་གྱི་ནང་ནས་ཚད་མ་རྣམ་ངེས་ལ་སློབ་དཔོན་ཆོས་མཆོག་གིས་
འཐད་ལྡན་ཆེ་ཆུང་ཞེས་བྱ་བའི་འགྲེལ་བ་མཛད་ལ། རྒྱལ་ཚབ་དར་མ་རིན་ཆེན་གྱིས་
དེའི་རྗེས་སུ་ འབྲངས་ནས་རྣམ་འགྲེལ་ ངེས་ ཀྱི་བཤད་པ་ མཛད། མཁས་གྲུབ་དགེ་་་
ལེགས་དཔལ་ བཟང་བོས༑ རྣམ་འགྲེལ་ལེའུ་དང་པོའི་རང་འགྲེལ་དང་ལེའུ་ཕྱི་མ་་་
གསུམ་ལ་ལྷ་དབང་བློ་དང་ཤཱཀྱ་བློའི་འགྲེལ་བ་གཉིས་ཡོད་པ་ལས་གཙོ་བོར་ལྷ་དབང་བློའི་
འགྲེལ་བའི་རྗེས་སུ་འབྲངས་ནས་བཤད་པ་མཛད་པས། རྗེའི་སྲས་ཀྱི་ཐུ་བོ་གཉིས་ཀྱི་
ཚིག་འགའ་ རེ་མི་མཐུན་པར་བྱུང་བའི་རྒྱུ་མཚན་དེ་ཡིན་ཞེས་བླ་མ་གོང་མ་དག་གིས་
གསུངས་སོ། ། ཡང་རྒྱལ་ཚཔ་རྗེས་རིགས་པའི་རྗེས་འབྲང་གི་མདོ་སྡེ་པའི་ལུགས་འཆད།
མཁས་གྲུབ་རྗེས་ལུང་གི་རྗེས་འབྲང་གི་མདོ་སྡེ་པའི་ལུགས་འཆད་ཅེས་པཎ་ཆེན་དཔལ་ཡེ་
ཤེས་ཀྱི་ང༌།སུངས། རྒྱལ་བ་དགེ་འདུན་གྲུབ་ལ་སོགས་པའི་རང་རེའི་མཁས་པ་ཕལ་མོ་ཆེ་
རྣམས་རྒྱལ་ཚབ་རྗེའི་རྗེས་སུ་འབྲངས་པ་ཤས་ཆེ་བས། དེས་ན་དེང་སང་ཡང་སྡེ་བདུན་
ཡིད་ཀྱི་མུན་སེལ་དང་ཚད་མ་རིགས་རྒྱན་གཉིས་ལས་རིགས་རྒྱུན་ཚད་མར་བྱེད་པ་མང་དུ་
སྣང་ངོ༌། །རྣམ་འགྲེལ་འདིར་ཕྱི་དོན་ཡོད་པ་ལ་སོགས་པའི་མདོ་སྡེ་བའི་རྣམ་གཞག་མང་
དུ་གསུངས་པ་ཡོད་ཀྱང་། རང་ལུགས་ནི་སེམས་ཙམ་པའི་གྲུབ་མཐའ་ཡིན་ཞིང་། དེ་
ཡང་ལྕང་སྐྱ་ཐམས་ཅད་མཁྱེན་པའི་གྲུབ་མཐའ་ཐེག་མཆོག་ལྷུན་པོའི་མཛེས་རྒྱན་ལས།
ལྷ་དབང་བློ་དང་ཤཱཀྱ་བློས་རྣམ་འགྲེལ་གྱི་དགོངས་པ་རྣམ་བདེན་དུ་བཀྲལ་ཅིང་། ཤེར་
འབྱུང་སྤས་པས་རྣམ་བརྫུན་དྲི་མེད། ཆོས་མཆོག་གིས་རྣམ་བརྫུན་དྲི་བཅས་སུ་བཀྲལ་
བའི་ཕྱིར་རོ། །ཞེས་གསུངས་པ་ལྟར་ཡིན་ནོ། ། མཁས་གྲུབ་རྗེས་སྡེ་བདུན་ཡིད་ཀྱི་མུན་
སེལ་དུ། འདིར་ནི་མདོ་སྡེ་བའི་རྣམ་གཞག་ཁས་ལེན་པའི་ཚེ་སྣ་ཚོགས་གཉིས་མེད་པའི་
ལུགས་ལ་བརྟེན་པ་ཡིན་ལ། སེམས་ཙམ་པ་ལ་ཡང་ཤེས་པའི་གཟུང་རྣམ་རྫས་གྲུབ་ཏུ་
372



འདོད་པ་རྣམ་བདེན་པ་དང༌། གཟུང་རྣམ་སྒྲོ་བཏགས་སུ་འདོད་པ་རྣམ་བརྫུན་པ་
གཉིས་ཡོད་ཅིང་། ཞེས་པ་ནས། སློབ་ དཔོན་ ལྷ་ ཤཀ་གཉིས་ཀྱིས་སློབ་དཔོན་ཀྱི་་
དགོངས་པ་རྣམ་བདེན་དུ་བཀྲལ་ལ། རྒྱུན་མཁན་པོས་རྣམ་བརྫུན་དྲི་མེད། ཆོས་
མཆོག་གིས་དྲི་བཅས་སུ་བཀྲལ་མོད། བདག་གི་བླ་མ་དག་ནི་རྣམ་ བརྫུན་ལས་རྣམ་
བདེན་གྲུབ་མཐའ་བརླིང་ཞིང་། སློབ་དཔོན་གྱི་དགོངས་པ་ཡང་དེ་ཉིད་དུ་གནས་སོ་
ཞེས་གསུངས་པ་ལྟར། སྡེ་བདུན་གྱི་དགོང་ས་པ་མཐར་ཐུག་སྣ་ཚོགས་གཉིས་མེད་དུ་སྨྲ་
བའི་རྣམ་བདེན་པ་ཡིན་པར་ཁོ་བོས་ཀྱང་ལུང་དང་རིགས་པ་དུ་མ་ལས་ཤེས་ལ། ཞེས་
རྣམ་འགྲེལ་རང་ལུགས་ སེམས་ཙམ་རྣམ་བདེན་ པའི་ལུགས་ཡིན་ པར་ རྗེ་རིན་པོ་ཆེའི་
དགོངས་པ་ཡིན་ཞེས་འཆད་ལ། རྒྱལ་ཚབ་རྗེས་རྣམ་ངེས་ཊཱིཀ་ཆེན་དུ་། གཉིས་པ་
རང་གི་ལུགས་ནི། གཞུང་འདི་དག་དང་རྣམ་འགྲེལ་དུ། མ་རིག་གིས་བསླད་བདག་
ཉིད་ལ། །ཇི་ལྟའི་རང་རྐྱེན་ལ་ལྟོས་ནས། །རྣམ་རིག་དེ་ནི་མིན་རྣམ་པ། །སྐྱེ་འགྱུར་རབ་
རིབ་ལ་སོགས་བཞིན། ཞེས་སོགས་དང༌། གོང་དུ་རིག་བྱ་རིག་བྱེད་རྣམ་པ་མེད་ཅེས་
སོགས་ལ་བརྟེན་ནས་སེམས་ཙམ་རྣམ་བརྫུན་པའི་བཞེད་པ་གསལ་བར་ཤེས་ཏེ། ཞེས་
པ་ནས། སློབ་དཔོན་ཆོས་མཆོག་གིས་ཀྱང་། དབང་ཤེས་ལ་ རབས་ པར་ སྣང་ བ་་
བདེན་པར་གྲུབ་ན། བྱེ་བྲག་པས་འདོད་པའི་ཡན་ལག་ཅན་གྱི་རྫས་དང་མཚུངས་ཞེས་
ལེགས་པར་བཀག་པའི་ཕྱིར་དང་། ཞེས་སོགས་ཀྱི་མཐར། ལུགས་རྣམ་པར་དག་པ་
འདི་ནི་སྡེ་སྣོད་གསུམ་རྒྱུད་སྡེ་བཞི་དགོངས་འགྲེལ་དང་བཅས་པ་མཐའ་དག་ཐུགས་སུ་
ཆུད་ཅིང་། སེམས་ཅན་ཐམས་ཅད་ལ་བུ་གཅིག་པ་ལྟར་བརྩེ་བའི་ཀུན་ནས་བསླང་སྟེ།
རྣམ་གྲོལ་དོན་དུ་གཉེར་བ་རྣམས་ལ་ལེགས་པར་འདོམས་པའི་སྒོ་ནས་རྒྱལ་བ་རྣམས་ཀྱི་
དམ་པའི་ཆོས་འཛིན་པའི་སྨོན་ལམ་ལེགས་པར་གྲུབ་པའི་སེམས་དཔའ་ཆེན་པོ་སྙིང་རྗེ་
དང་། སྨོན་ལམ་གྱི་དབང་གིས་སྐུའི་བཀོད་པ་སྣ་ཚོགས་བཟུང་ནས་སེམས་ཅན་སྲིད་
པའི་རྒྱུ་མཚོ་ལས་སྒྲོལ་བར་བྱེད་པ་རྗེ་རིན་པོ་ཆེ་ཐམས་ཅད་མཁྱེན་པ་བློ་བཟང་གྲགས་
པའི་དཔལ་བཟང་པོའི་ཞལ་སྔ་ནས་ ལེགས་ པར་གསུང་པའི་ཕྱོགས་ཙམ་བཀོད་པ་ སྟེ།
ཞེས་རྣམ་འགྲེལ་སེམས་ཙམ་རྣམ་བརྫུན་པའི་ལུགས་ཡིན་པ་རྗེ་རིན་པོ་ཆེའི་དགོངས་པ་
ཡིན་ཞེས་འཆད་ལ། ལྕང་སྐྱ་ཐམས་ཅད་མཁྱེན་པས་གྲུབ་མཐའ་ལྷུན་པོའི་མཛེས་རྒྱུན་
379



དུ། རྣམ་བདེན་བརྫུན་གཉིས་ལས་རྣམ་བརྫུན་གྲུབ་མཐའ་བརླིང་བར་རྒྱལ་ཚབ་ཐམས་
ཅད་མཁྱེན་ པས་བཞེད་ ཅིང་། མཁས་གྲུབ་ ཐམས་ ཅད་མཁྱེན་པས་རྣམ་བདེན་་་་་
ཚོགས་གཉིས་མེད་པའི་གྲུབ་མཐའ་བརླིང་བར་བཤད་དོ། །དེ་གཉིས་ཀས་ཀྱང་རང་རང་
གི་བཤད་ཚུལ་དེ། རྗེ་བདག་ཉིད་ཆེན་པོའི་དགོངས་པ་ཡིན་པར་གསུང་འདུག་པས།
སྤྱིར་རྨད་དུ་བྱུང་བའི་སེམས་དཔའ་ཆེན་པོ་དེ་དག་གི་དགོངས་པ་ཇི་ལྟར་ཡིན་པ་བདག་
ལྟ་བུས་ཅི་ལྟར་ཤེས་ནུས། འོན་ཀྱང་སྡེ་བདུན་གྱི་སྐོར་ལ་རྒྱལ་ཚབ་ཐམས་ཅད་མཁྱེན་
པས་པཎ་ཆེན་ཆོས་མཆོག་གི་འགྲེལ་བ་གཙོ་བོར་མཛད་པ་དང་། མཁས་གྲུབ་སྨྲ་བའི་ཉི་
མས་ལྷ་དབང་བློའི་འགྲེལ་ བ་ གཙོ་བོར་མཛད་པར་འདུག་པས། རྗེ་བདག་ཉིད་ཆེན་
པོས་རྣམ་འགྲེལ་གྱི་བཤད་པ་གནང་བའི་ཚེ། འགྲེལ་བ་སོ་སོའི་ལུགས་ལ་བརྟེན་པའི་
འཆད་ཚུལ་ཞིག་གི་ཁྱད་པར་བྱུང་བ་ཡིན་ནམ་སྙམ་མོ། །ཞེས་སྲས་ཀྱི་ཐུ་བོ་གཉིས་ཀས་
བརྫུན་མི་གསུངས་པས་བཤད་ཚུལ་མི་འདྲ་བ་གཉིས་ཀ་རྗེའི་དགོངས་པ་ཡིན་པར་་་་་
གསུངས་སོ། །དེ་ཡང་སེམས་ཙམ་རྣམ་བདེན་བརྫུན་གཉིས་ཀའི་ལུགས་ཅི་རིགས་བཤད་
པ་ཡིན་ཞེས་མཁས་གྲུབ་དམ་པའི་གསུང་ལས་བྱུང་བ་ལྟར་རོ། ། མདོར་ན་རིགས་པའི་
བསྟན་བཅོས་འདིའི་གཏན་ལ་དབབ་བྱའི་གཙོ་བོ་ནི་ཐར་པ་དང་ཐམས་ཅད་མཁྱེན་པ་
ཐོབ་བྱེད་ཀྱི་ཐབས་དང་བཅས་པ་ཡིན་ཞིང༌། དེ་ཡང་ཆ་ཚང་ཚད་མ་གྲུབ་པའི་ལེའུ་
འདིའི་ནང་དུ་འདུ་བས་ན་ལེའུ་གཞན་གསུམ་ལེའུ་འདིའི་ཡན་ལག་ཏུ་འགྲོ་བའི་ཚུལ་ཤེས་
དགོས་སོ། །དེ་ཡང་བཅོམ་ལྡན་འདས་ཀྱི་མཛད་པའི་གཙོ་བོ་ནི། ལེགས་བཤད་སྙིང་པོ་
ཆུང་བ་ལས། ཁྱོད་ཀྱིས་ཇི་སྙེད་བཀའ་བསྩལ་པ། །རྟེན་འབྲེལ་ཉིད་ལས་བརྩམས་ཏེ་
འཇུག། དེ་ཡང་མྱ་ངན་འདའ་ཕྱིར་ཏེ། །ཞི་གྱུར་མིན་མཛད་ཁྱོད་ལ་མེད། ། ཅེས་
གསུངས་པ་ལྟར། འཁོར་བ་ལས་སྒྲོལ་བའི་ཐབས་སུ་བདེན་བཞིའི་བླང་དོར་བསྟན་པ་
དེ་ཉིད་ཡིན་ཞིང་། དེ་ཡང་ལེའུ་གཉིས་པ་འདིར་འཁོར་བ་མཐའ་དག་སྡུག་བསྔལ་གྱི་
རང་བཞིན་ཅན་ཡིན་པ་དེ་རྒྱུ་མེད་ལས་བྱུང་བ་མ་ཡིན་པར་རྒྱུ་ཀུན་འབྱུང་བདེན་པ་ལས་
བྱུང་བ་དང་། རྒྱུ་དེ་ཡང་རྟག་པ་དང་། མི་མཐུན་པ་མ་ཡིན་པར་བསྟན་ནས། དེའི་
ཡན་ ལག་ ཏུ་ གཞན་ སྡེ་རྣམས་ཀྱིས་འཁོར་ བའི་ རང་ བཞིན་ ལ་ལོག་ པར་རྟོག་ པ་དང་།
དེའི་རྒྱུ་དབང་ཕྱུག་རྟག་པས་བྱས་པར་སྨྲ་བ་སོགས་རིགས་པས་འགོག་པ་ཡིན་པས་སྡུག་
374



ཀུན་བྱིན་ཅི་མ་ལོག་པར་བསྟན། གཞན་ཡང་འཁོར་བའི་རྩ་བ་མ་རིག་པ་དེ་ཡང་སེམས་
ཀྱི་རང་བཞིན་ལ་ཞུགས་པ་མ་ཡིན་པར་ཡུལ་ལ་ལོག་པར་ཞུགས་པའི་འཛིན་སྟངས་ཅན་
ཡིན་པས། དེ་དང་འཛིན་སྟངས་འགལ་བའི་རིགས་པ་ཡང་དག་གིས་འགོག་ནུས་ཚུལ་
དང་། དེ་ཁེངས་ན་དེ་ལས་སྡུག་བསྔལ་བྱུང་བ་ཡང་ཁེགས་ནུས་པའི་སྒོ་ནས་ཐར་པ་
ཐོབ་ནུས་སུ་ཚད་མས་གྲུབ་པའི་ཚུལ་རྣམས་རྣལ་འབྱོར་མངོན་སུམ་སྒྲུབ་པའི་རིགས་པས་
བསྒྲུབས་ནས། དེའི་ཡན་ལག་ཏུ་གཞན་སྡེ་རྣམས་ཀྱིས་ཐར་བའི་རང་བཞིན་ལ་ལོག་
པར་རྟོག་པ་དང་། དེའི་ཐབས་དབང་ཕྱུག་གི་དབང་བསྐུར་དང་དེ་ཉིད་ཉེར་ལྔ་སྒོམ་པ་
སོགས་རིགས་པས་འགོག་པ་ཡིན་པས་འགོག་ལམ་གཉིས་ལེགས་པར་བསྟན་པ་ཡིན་ནོ། །
འོ་ན་བཅོམ་ལྡན་འདས་ཀྱིས་བདེན་བཞིའི་བླང་དོར་རང་གིས་ཇི་ལྟ་བ་བཞིན་མི་ཤེས་ན་
གཞན་ལ་སྟོན་མི་ནུས་པས་དེས་དེ་ཅི་ལྟར་མཁྱེན་སྙམ་ན། སྟོན་པ་སངས་རྒྱས་ནི་བདེན་
བཞིའི་བླང་དོར་ཐབས་དང་བཅས་པ་ལེགས་པར་མཁྱེན་པ་དང༌། མཁྱེན་པ་དེ་ཡང་
ཡུན་རིང་གོམས་པས་བརྟན་པ་དང་། འཁོར་བ་ལས་སྒྲོལ་བའི་ཐབས་ཆ་ཚང་མཁྱེན་
པས་མ་ལུས་པར་མཁྱེན་པ་སྟེ་མཁྱེན་པའི་ཡོན་ཏན་གསུམ་དང༌། དེའི་མི་མཐུན་ཕྱོགས་
ཀྱི་སྒྲིབ་པ་རྣམས་ཀྱང་ལེགས་པར་སྤངས་པ་དང་། སྤངས་པ་དེ་ཡང་ཕྱིར་མི་ལྡོག་པས་
བརྟན་པ་དང་༑ མ་ལུས་པར་སྤངས་པ་སྟེ་སྤངས་པའི་ཡོན་ཏན་གསུམ་དང་ལྡན་པར་
སྒྲུབ་པས་ཐམས་ཅད་མཁྱེན་པར་ཡང་བསྒྲུབས་ལ། དེའི་ཕྱིར་སངས་རྒྱས་བཅོམ་ལྡན་
འདས་ནི་འཁོར་བ་ལས་སྒྲོལ་བའི་ཐབས་ཀྱང་ཤེས། རང་ཡང་འཇིགས་པ་ཐམས་ཅད་
ལས་གྲོལ་བར་ལེགས་པར་སྒྲུབ་ནུས་སོ། ། རང་དེ་ལྟར་ཡིན་ཡང་གཞན་སྒྲོལ་བར་བྱེད་
དམ་སྙམ་ན་གཞན་སྒྲོལ་བར་བྱེད་པའི་བགེགས་ཀྱི་གཙོ་བོ་ནི། གདམས་ངག་མི་ཤེས་པ་
དང་ཤེས་ཀྱང་ཆོས་ལ་དཔེ་འཁྱུད་ཀྱིས་མི་སྟོན་པ་གཉིས་ཡིན་པས། བཅོམ་ལྡན་འདས་
ནི་མཁྱེན་པ་གསུམ་དང་ལྡན་པས་གདམས་ངག་ ཤེས་ པར་བསྒྲུབས་ལ། སྤུངས་ པ་་་
གསུམ་དང་ལྡན་པས་ཆོས་ལ་དཔེ་འཁྱུད་མི་མངའ་བར་བསྒྲུབས་ཟིན་པས་གཞན་སྒྲོལ་
བར་མཛད་པའི་སྐྱབས་དམ་པར་ངེས་སོ། །བདག་ཅག་གི་སྟོན་པ་དེ་ནི་བསྐལ་བ་མང་
པོར་གཞན་ལ་བརྩེ་བའི་ཐུགས་རྗེ་ཆེན་པོ་ཡུན་རིང་གོམས་ནས་འབྲས་བུ་མངོན་དུ་བྱེད་
པའི་སྐབས་ན་ཡང་སྐུ་གསུང་ཐུགས་ཀྱི་མཛད་པ་འབད་མེད་ལྷུན་གྲུབ་ཏུ་བྱུང་བ་ཡིན་པས་
375



ན། གྲོལ་བ་དོན་ གཉེར་རྣམས་ ཀྱིས་ སངས་ རྒྱས་ སྐྱབས་ དམ་ པ་ ཡིན་ པར་ ཤེས་ ཏེ།
དད་པ་ཤུགས་དྲག་སྐྱེ་ཞིང་། དེ་ཙ་ན་ཆོས་དང་དགེ་འདུན་ལ་ཡང་དད་པ་དེ་ལྟར་དུ་སྐྱེ་
འོང་བས་ཕྱི་རོལ་པ་རྣམས་ཀྱིས་ཐར་བ་དང་དེར་བགྲོད་པའི་ལམ་མང་དུ་སྨྲས་པ་རྣམས་
བྱིས་པ་བརྡོལ་གཏམ་སྨྲ་བ་དང་འདྲ་བར་ཁོང་དུ་ཆུད་དེ་ སངས་རྒྱས་ཁོ་ནའི་རྗེས་ སུ་
འབྲངས་པར་འགྱུར་རོ། ། དེ་ལྟར་ལེའུ་གཉིས་པ་ནས་བཤད་པ་འདི་རྣམས་ལེགས་པར་
ཤེས་ན་སྐྱེས་བུ་གསུམ་གྱི་སྐྱབས་འགྲོ་དང་ལམ་གྱི་རིམ་པ་ཕལ་ཆེར་འདིའི་བརྗོད་བྱར་
འདུས་པ་ཡིན་པར་ཤེས་པར་བྱའོ། །འོ་ན་ལེའུ་དང་པོ་བཤད་ཅི་དགོས་ཤེ་ན། ལེའུ་
གཉིས་པར་བཤད་པའི་ལམ་འབྲས་ཀྱི་རྣམ་གཞག་ཐམས་ཅད་རིགས་པས་སྒྲུབ་དགོས་པ་
ཤ་སྟག་ཡིན་པ་དང་། གཞན་ཡང་གཞན་སྡེ་རྣམས་ཀྱིས་རྟག་ས་ཡང་དག་ཏུ་རློམ་ནས་
གང་སྨྲས་པ་ཐམས་ཅད་རྟགས་ལྟར་སྣང་དུ་སྒྲུབ་པའི་ཆེད་ཡིན་པ་དང་། དེར་མ་ཟད་
ལེའུ་དང་པོའི་འབྲས་རྟགས་ཀྱི་དགོས་པའི་གཙོ་བོ་ནི། ལེའུ་གཉིས་པར་བཤད་པའི་
ཉེར་ལེན་གྱི་ཕུང་པོ་ལ་རྒྱུ་ཙམ་ཡོད་པར་སྒྲུབ་ན་རྒྱུ་སྤྱི་སྒྲུབ་ཀྱི་འབྲས་རྟགས་དང་། དེའི་
རྒྱུ་དགེ་སྡིག་གི་ཁྱད་པར་སྒྲུབ་ན་རྒྱུ་ཁྱད་པར་སྒྲུབ་པའི་འབྲས་རྟགས་དང་། གཞན་ཡང་
སྐྱེ་མ་ཐག་ པའི་ ཐ་མལ་བའི་ རིག་ པ་ ཆོས་ཅན། རིགས་འདྲ་སྔ་མ་ སྔ་ན་དུ་ སོང་སྟེ་
： རྒྱུན་དང་ལྡན་པའི་ཆགས་བཅས་ཀྱི་རིག་པ་ཡིན་པའི་ཕྱིར། ཞེས་པའི་རྒྱུ་སྔོན་སོང་སྒྲུབ་
ཀྱི་འབྲས་རྟགས་འདི་ཐམས་ཅད་མཁྱེན་བསྒྲུབ་པའི་ཡན་ལག་ཏུ་སྐྱེ་བ་སྔ་ཕྱི་ཡོད་པའི་སྒྲུབ་
པ་ལ་མེད་མི་རུང་བའི་ཡན་ལག་ཡིན་ནོ། །རང་བཞིན་གྱི་རྟགས་ནི། ཉེར་ལེན་གྱི་ཕུང་
པོ་འཇིག་པའི་ཆོས་ཅན་ཡིན་པས་མི་རྟག་པ་དང་། མི་རྟག་པ་ཡིན་པས་སྡུག་བསྔལ་པ་
དང་། ཕུང་པོ་གཞན་ཚོགས་པའི་རང་བཞིན་ཡིན་པས་རང་དབང་ཅན་གྱི་བདག་གིས་
སྟོང་པར་སྒྲུབ་པའི་ཆེད་ཡིན། མ་དམིགས་པའི་རྟགས་ནི། རྫས་ཡོད་ཀྱི་བདག་འགོག་
ཚུལ་ལ་སྦྱོར་དགོས་པས། དེ་ལྟར་ན་ལེའུ་དང་པོའི་གཏན་ཚིགས་ཀྱི་རྣམ་གཞག་རྣམས་
ལེའུ་གཉིས་པའི་ལམ་གྱི་ཡན་ལག་ཏུ་གྱུར་པ་ཡིན་པར་ཤེས་པར་བྱའོ། ། ལེའུ་གསུམ་པའི་
དོན་ནི། ལེའུ་དང་པོར་བཤད་པའི་རྗེས་དཔག་རྣམས་མཐར་མངོན་སུམ་ལ་གཏུགས་
དགོས་པ་དང་། ལེའུ་གཉིས་པར་གང་ཟག་གི་བདག་མེད་གཙོ་བོར་བསྟན་ཀྱང་ཆོས་ཀྱི་
བདག་མེད་རྒྱས་པར་མ་བསྟན་པ་དེའི་ཆེད་དུ་ཡིན་པ་དང་། ཆོས་ཀྱི་བདག་མེད་སྟོན་
376



པའི་གཞུང་ནི་ཚད་འབྲས་ཀྱི་རྣམ་གཞག་སྟོན་པའི་གཞུང་རྣམས་ཡིན་ནོ། །ཚད་འབྲས་ཀྱི་
གོ་དོན་ནི། གཟུང་བྱ་ཡུལ་གྱི་རྣམ་གཞག་དང༌། འཛིན་བྱེད་སེམས་ཀྱི་རྣམ་གཞག་
དང་། དེས་དེ་ཇི་ལྟར་འཛིན་པའི་ཚུལ་དཔྱད་པ་བྱས་ཚུལ་ཡིན་ནོ། ། ཚད་འབྲས་ཞེས་
པའི་ཚད་མ་ནི། གང་གི་སྒོ་ནས་གཞལ་བྱ་རྟོགས་པར་འཇོག་པའི་འཇོག་བྱེད་དོ། །
འབྲས་བུ་ནི། གཞལ་བྱ་རྟོགས་པའོ། །ཚད་འབྲས་བཤད་པ་ལ་གནས་སྐབས་ཀྱི་དགོས་
པ་ནི། རང་གཞན་གྱི་སྡེ་བ་དག་གིས་བྱ་བྱེད་རྫས་ཐ་དད་དུ་འདོད་པ་དང་། བློ་རྣམ་
མེད་ཚད་མར་འདོད་པ་དང་། བློ་ལས་རྫས་ཐ་དད་པའི་ཕྱི་དོན་རྟོགས་པའི་ཚད་མ་
འདོད་པ་དག་དགག་པའི་ཆེད་དང་། མཐར་ཐུག་གི་དགོས་པ་ནི། སོ་སོ་སྐྱེ་བོ་རྣམས་
པ ཀྱིས་མངོན་རྗེས་ཀྱི་ཚད་མས་ཇི་ལྟར་ངེས་ཚུལ་དང་། དེ་ནས་ངེས་ཤེས་ཇི་ལྟར་འདྲེན་
ཚུལ་དང་། ངེས་ ཤེས་དེའི་རྒྱུན་སྐྱོང་བ་ལ་བརྟེན་ནས་ ས་ལམ་གྱི་ཡོན་ཏན་སྐྱེ་ཚུལ་
རིགས་པས་བསྒྲུབ་པའི་ཆེད་དུ་ཡིན་ནོ། ། ཆོས་ཀྱི་བདག་མེད་ཀྱི་གོ་དོན་ནི། བདག་
ལྟའི་བག་ཆགས་ཡོངས་སུ་སྨིན་པའི་དབང་གིས་བྱིས་པ་རྣམས་ལ་གཟུང་བྱ་རྣམས་ཕྱི་རོལ་
དོན་དུ་སྣང་ཞིང༌། སྣང་བ་ལྟར་གྱི་གཞི་དེར་རང་གི་སྡོད་ལུགས་ཀྱི་དབང་གིས་གྲུབ་
པར་འཛིན་པ་ཡང་ཡིན་ པས། འཛིན་ལུགས་དེ་ཕྱིན་ཅི་ལོག་ཡིན་པར་ལྷན་ཅིག་་་༌་༌
དམིགས་ངེས་ཀྱི་རྟགས་ལ་བརྟེན་ནས་ཕྱི་རོལ་གྱི་སྣང་བ་ཀུན་ནང་སེམས་སུ་ཐག་བཅད།
སེམས་ཀྱང་རང་རིག་ཏུ་ཐག་བཅད་པའི་ཚུལ་དུ་འདུས་སོ། །ལེའུ་བཞི་པ་ནི་གཞན་རྗེས་
སུ་འཛིན་པའི་ཡན་ལག་ཏུ་མཁོ་བ་ཡིན་པས་རང་ཉིད་ཀྱིས་ཇི་ལྟར་ངེས་པའི་དོན་དེ་དག་
ལྷག་ཆད་ནོར་གསུམ་དང་བྲལ་བའི་སྒོ་ནས་གཞན་ལ་འདོམས་པར་བྱེད་པའི་ཐབས་སྟོན་
པ་སྟེ། རང་གི་མཐོང་དོན་རབ་གསལ་བྱེད་ཅེས་གསུངས་པ་ལྟར་རོ། །དེས་ན་ཚད་མ་
རྣམ་འགྲེལ་འདིས་ཐར་བ་དང་ཐམས་ཅད་མཁྱེན་པའི་ངོ་བོ་དང་། དེ་ཐོབ་བྱེད་ཀྱི་
ཐབས་དང་བཅས་པ་རང་དགར་བསྟན་པ་ཙམ་མ་ཡིན་པར་རིགས་པ་ཡང་དག་གིས་
གཏན་ལ་ཕབ་པས་ན་ནང་དོན་རིག་པའི་ནང་ནས་ཀྱང་བསྟན་བཅོས་ཕུལ་དུ་བྱུང་བ་ཞིག་
ཏུ་ཤེས་པར་བྱའོ། །གཉིས་པ་བྱེ་བྲག་གི་དོན་ལ། ཤེས་བྱ་ཡུལ་གྱི་རྣམ་གཞག་དང་།
ཤེས་བྱེད་བློའི་རྣམ་གཞག་གཉིས། དང་པོ་ནི། བློས་རིག་པར་བྱ་བ་ཡུལ་གྱི་མཚན་
ཉིད། རི་བོང་རྭ་རང་འཛིན་པའི་བློས་རིག་པར་བྱ་བ་ཡིན་ཡང་བློའི་རིག་པར་བྱ་བ་མ་
377



ཡིན་ནོ། ། ཚད་མས་དམིགས་པ་ཡོད་པའི་མཚན་ཉིད། ཚད་མས་དམིགས་པ་ཡིན་ན་
ཡོད་ པ་ ཡིན་ པས་ ཁྱབ་ ཀྱང་། ཚད་ མའི་ དམིགས་ པ་ ཡིན་ ན་ ཡོད་ པས་ མ་ ཁྱབ་ སྟེ།
དཔེར་ན་འཇིག་ལྟས་དམིགས་པ་ཡིན་ན་མེད་དགོས་ཀྱང་འཇིག་ལྟའི་དམིགས་པ་ཡིན་ན་
མེད་ མི་ དགོས་ སོ། ། ཡུལ་གྱི་དབྱེ་བ་ ལ་ བརྒྱད་དེ། རང་སྤྱི་ གཉིས་ སུ་ དབྱེ་ བ་ དང་།
ཡུལ་ བཞིར་དབྱེ་བ་དང་། འདུས་བྱས་དང་འདུས་མ་བྱས་ གཉིས་ སུ་དབྱེ་ བ་དང་།
དགག་སྒྲུབ་གཉིས་སུ་དབྱེ་བ་དང་། འགལ་འབྲེལ་གཉིས་སུ་དབྱེ་བ་དང་། བརྗོད་བྱ་
རྗོད་བྱེད་གཉིས་སུ་དབྱེ་བ་དང་། སྣང་སེལ་གཉིས་སུ་དབྱེ་བ་དང་། བདེན་པ་གཉིས་
སུ་དབྱེ་བའོ། །དང་པོ་ནི། རྟོགས་པས་བཏགས་ཙམ་མ་ཡིན་པར་རང་གི་ཐུན་མོང་མ་
ཡིན་པའི་སྡོད་ལུགས་སུ་གྲུབ་པའི་དངོས་པོ་རང་མཚན་གྱི་མཚན་ཉིད། སྒྲ་བཤད་ནི།
རང་འཛིན་མངོན་སུམ་ལ་སྣང་བའི་ཚེ་གཞན་ལ་ལྟོས་མེད་དུ་འཆར་རྒྱུ་ཡོད་པའི་མཚན་
ཉིད་ཅན་ཡིན་པས་ན་རང་མཚན་ཞེས་བྱའོ། །རང་མཚན་དང་དོན་རང་མཚན་གཉིས་ལ་
ཁྱད་པར་མེད་ཅིང་། དོན་རང་མཚན་ཞེས་པའི་དོན་ནི་དོན་དངོས་གནས་པའམ་དོན་
རྣལ་མ་ཞེས་པའི་དོན་ནོ། །དེ་ལྟ་བུ་དོན་རང་མཚན་དངོས་སུ་འཇལ་བྱེད་ནི་མངོན་སུམ་
ཡིན་ཞིང་། མངོན་སུམ་དེ་ཡང་འཁྲུལ་རྒྱུ་བཞི་བོ་གང་གིས་ཀྱང་མ་བསླད་པ་ཡིན་པས་
མ་འཁྲུལ་བའི་ཤེས་པ་ཡིན་ཞེས་མདོ་སྡེ་པས་འདོད་ཀྱི་སེམས་ཙམ་པས་མི་འདོད། དེའི་
ཕྱིར་རང་མཚན་རྣམས་བློ་དོན་དམ་པ་མངོན་སུམ་མ་འཁྲུལ་བ་དེའི་ངོར་གྲུབ་པས་ན་དོན་
དམ་པར་གྲུབ་ཅེས་པའི་དོན་ཡོང་དེ་ཡིན་ནོ། ། དེའི་ཕྱིར་དངོས་སྨྲ་བས་རང་མཚན་གྱི་
དོན་ལྡོག་ཏུ་གང་འདོད་པ་ཐམས་ཅད་ཐལ་འགྱུར་བས་རིགས་པའི་དགག་བྱར་བྱ་དགོས་
པ་དེ་ཡིན་ནོ། །མདོར་ན་རང་མཚན་གྱི་སྡོད་ལུགས་ནི་རྟོག་པས་སྒྲོ་བཏགས་པ་མིན་པར་
ཡུལ་རང་གི་ངོས་ནས་གནས་ལུགས་སུ་གྲུབ་པ་ཡང་ཡིན་པས་དེ་འཛིན་པའི་མངོན་སུམ་ནི་
ཡུལ་གྱི་གནས་ལུགས་མཐར་ཐུག་གཞལ་བར་སོང་བ་ཡང་ཡིན་ཏེ། དབུ་མ་འཇུག་པའི་
རྣམ་བཤད་དགོངས་པ་རབ་གསལ་ལས། མདོ་སྡེ་པས་ཚད་མས་གཞལ་བྱར་འཇོག་པ་
ནི་ གཞལ་ བྱའི་ སྡོད་ ལུགས་ ཚད་ མས་ རྟོགས་ པའི་ དོན་ ཡིན་ ཞེས་ གསུངས་ པའི་ ཕྱིར།
དེས་ན་བློ་དོན་དམ་པ་མ་འཁྲུལ་བའི་ངོར་བདེན་པའི་དངོས་པོ་རང་མཚན་གྱི་དོན་ལྡོག་
དང་། ཡུལ་དུས་རང་བཞིན་མ་འདྲེས་པའི་དངོས་པོ་རང་མཚན་གྱི་གཞི་ལྡོག་ཏུ་འཐད་
378



ཀྱི་ཡུལ་དུས་རང་བཞིན་མ་འདྲེས་པའི་དངོས་པོ་རང་མཚན་གྱི་མཚན་ཉིད་མ་ཡིན་ཏེ།
ཆོས་ཐམས་ཅད་ཡུལ་དུས་རང་བཞིན་མ་འདྲེས་པར་གནས་པ་ཡིན་པས་སོ། །ཡུལ་དུས་
རང་བཞིན་མ་འདྲེས་ པའི་དོན་ནི། བུམ་པ་ལྟ་ བུ་ ཤར་ནུབ་གཉིས་ ཀ་ན་ཡོད་ ཅིང་།
ཤར་ན་ཡོད་པའི་ཆ་དེ་ནུབ་ན་མེད། ནུབ་ན་ཡོད་པའི་ཆ་དེ་ཤར་ན་མེད་པ་ཡུལ་མ་
འདྲེས་པའི་དོན་དང་། བུམ་པ་སྔ་དྲོ་ཕྱི་དྲོ་གཉིས་ཀའི་དུས་ན་ཡོད་ཅིང་། སྔ་དྲོ་ན་
ཡོད་པའི་ཆ་དེ་ཕྱི་དྲོ་ན་མེད། ཕྱི་དྲོ་ན་ཡོད་པའི་ཆ་སྔ་དྲོ་ན་མེད་པ་དུས་མ་འདྲེས་པའི་
དོན་དང་། བུམ་པ་གསེར་བུམ་ཟངས་བུམ་གཉིས་ཀ་ལ་རྗེས་སུ་འགྲོ་ཡང་། གསེར་
བུམ་ལ་རྗེས་སུ་སོང་བའི་ཆ་དེ་ཐངས་བུམ་ལ་རྗེས་སུ་མི་འགྲོ། ཟངས་བུམ་ལ་རྗེས་སུ་
སོང་བའི་ཆ་དེ་གསེར་བུམ་ལ་རྗེས་སུ་མི་འགྲོ་བ་རང་བཞིན་མ་འདྲེས་པའི་དོན་ཡིན་ནོ། །
རང་མཚན་རྣམས་དེ་ལྟར་དུ་མ་འདྲེས་པར་གནས་པ་ཡིན་ཡང་། རྟོག་པ་ལ་སྣང་བའི་
ཚེ་ཡུལ་དུས་རང་བཞིན་འདྲེས་པར་སྣང་སྟེ། དཔེར་ན་བུམ་པའི་ཐ་སྙད་མི་ཤེས་པ་ཞིག་
གིས་ ཤར་ཕྱོགས་སུ་གསེར་གྱི་ལྟོ་ལྡིར་བ་མཐོང་ནས་འདི་ཅི་ཡིན་ཞེས་དྲིས་པ་ན། ཕ་
རོལ་པོས་འ དི་བུམ་པའོ་ཞེས་སྨྲ་བའི་ཚེ་ཉན་པ་པོའི་རྒྱུད་ལ་བུམ་པ་ཞེས་བརྗོད་པའི་སྒྲའི་
རྗེས་སུ་འབྲངས་ནས་སྔར་གྱི་ལྟོ་ལྡིར་བ་བུམ་པའོ་སྙམ་དུ་འཛིན་པའི་རྟོག་པ་སྐྱེས་ཤིང༌།
དེའི་ཚེ་རྟོག་པ་དེའི་ངོ་ན་གསེར་གྱི་ལྟོ་ལྡིར་བ་བུམ་པ་མ་ཡིན་པ་ལས་ལོག་པར་སྣང་ཞིང་།
རང་ལ་གསེར་བུམ་བུམ་པ་མ་ཡིན་པ་ལས་ལོག་པར་སྣང་བ་དེ་ཁོ་ན་བུམ་པར་སྣང་བ་ཡིན་
པོས་ན་དངོས་སུ་སྒྲ་དོན་ཁོ་ན་སྣང་ཡུལ་དུ་བྱས་པར་སོང་ཞིང་། དེ་ནས་ནུབ་ཕྱོགས་སུ་
ཟངས་ཀྱི་ལྟོ་ལྡིར་བ་མཐོང་བ་ན། སྔར་ཤར་ཕྱོགས་སུ་མཐོང་བའི་གསེར་གྱི་ལྟོ་ལྡིར་བའི་
སྟེང་གི་བུམ་པ་ཡིན་པའི་ཆ་ཐམས་ཅད་ནུབ་ཕྱོགས་ཀྱི་ཟངས་ཀྱི་ལྟོ་ལྡིར་བ་ལ་ཡོད་པར་
སྣང་ཞིང་དེ་ནི་ཡུལ་འདྲེས་པར་སྣང་བ་ཡིན་ཞིང་། དེ་བཞིན་དུ་ སྔ་དྲོ་གསེར་བུམ་
མཐོང་ནས་ཕྱི་དྲོ་ཟངས་བུམ་མཐོང་བ་ན། སྔ་དྲོ་མཐོང་བའི་གསེར་བུམ་གྱི་ཆ་ཐམས་
ཅད་ཕྱི་དྲོའི་ཟངས་བུམ་ལ་ཡང་ཡོད་པར་སྣང་བ་ནི་དུས་འདྲེས་པར་སྣང་ལུགས་ཡིན་
ཞིང་། གསེར་བུམ་གྱི་སྟེང་གི་བུམ་པ་ཡིན་པའི་ཆ་དང་ཟངས་བུམ་གྱི་སྟེང་གི་བུམ་པ་
ཡིན་པའི་ཆ་གཉིས་གཅིག་ཏུ་སྣང་བ་ནི་རང་བཞིན་འདྲེས་པར་སྣང་ལུགས་ཡིན་པས་བུམ་
འཛིན་རྟོག་པ་ལ་བུམ་གསལ་མཐའ་དག་གི་སྟེང་གི་བུམ་པ་ཡིན་པའི་ཆ་རྣམས་གཅིག་ཏུ་
379



སྣང་བ་ཡང་ཡིན་ནོ། ། བུམ་པའི་གསལ་བ་ཞེས་པ་བུམ་པའི་བྱེ་བྲག་ལ་གོ་བར་བྱའོ། །
མདོར་ན་བུམ་འཛིན་རྟོག་པ་བུམ་པའི་རྡུལ་ཕྲ་རབ་དང་སྐད་ཅིག་མ་རྣམས་དངོས་སུ་མི་
སྣང་བར་རགས་པ་དང་རྒྱུན་ཙམ་གྱི་སྒྲ་དོན་དངོས་སུ་སྣང་བས་ན་རྟོག་པ་ལ་སྔ་ཕྱི་གཅིག་
ཏུ་འདྲེས་པར་སྣང་བ་ཡིན་ཏེ། དཔེར་ན་ཆུ་ཀླུང་ཞིག་བརྒལ་བ་ན་མི་དེའི་ལྷམ་ཆུས་
ཁྱེར་བ་ཡིན་ན། སླར་ལོ་མང་རབས་སོང་ཡང་མི་དེས་ཆུ་ཀླུང་དེ་ལ་མཛུབ་མོ་བཙུགས་
ནས་ཆུ་ཀླུང་འདིས་ངའི་ལྷམ་ཁྱེར་རོ་ཞེས་སྨྲས་ཀྱང་། དོན་ལ་ལྷམ་ཁྱེར་པའི་ཆུ་རྒྱུན་དེ་
གནའ་དུས་སུ་ཐལ་ཟིན་ཀྱང་རྟོག་ངོར་ཆུ་སྔ་ཕྱི་གཉིས་ཀྱི་སྒྲ་དོན་གཅིག་ཏུ་སྣང་བ་དེ་ལ་
ཞེན་པའི་དབང་གིས་དེ་སྐད་སྨྲ་བ་ཡིན་ནོ། ། མངོན་སུམ་ལ་དེ་ལྟ་བུ་སྒྲ་དོན་སྣང་བ་མ་
ཡིན་པར་ཡུལ་རང་མཚན་པ་སྟེ་ཡུལ་དངོས་གནས་པ་སྣང་བ་ཡིན་ཏེ། དཔེར་ན་རྒྱུགས་
བཞིན་པའི་ཆུ་ལ་མིག་གིས་བལྟས་པའི་ཚེ་རང་ལ་སྣང་བཞིན་པའི་ད་ལྟར་བའི་ཆུ་རྡུལ་ཕྲ་
རབ་དང་དེའི་མི་རྟག་པ་དང་སྐད་ཅིག་མ་རྣམས་ཇི་བཞིན་སྣང་བ་མ་གཏོགས་སྔར་སོང་
བའི་ཚུ་དང་ སླར་འབབ་འགྱུར་གྱི་ཆུ་གང་ཡང་མི་སྣང་ངོ༌། ། གསེར་བུམ་ ཟངས་བུམ་
གཉིས་ལ་ཐུན་མོང་དུ་བུམ་པའོ་སྙམ་པའི་བློ་གཅིག་སྐྱེས་པའི་རྒྱུ་མཚན་ཡོད་དེ། དེ་
གཉིས་རིགས་གཅིག་པ་ཡིན་པའི་ཕྱིར། དེ་གཉིས་གཅིག་རྒྱུའི་རིགས་ནི་བུམ་པ་མ་ཡིན་
པ་ལས་ལོག་པ་དེ་ཉིད་ཡིན་པས་ན་དེ་གཉིས་ལྡོག་རིགས་གཅིག་ཀྱང་ཡིན་ཏེ། དེ་གཉིས་
བུམ་པ་མ་ཡིན་པ་ལས་ལོག་པ་ཡིན་པར་མཚུངས་པའི་ཕྱིར་རོ། ། དེས་ན་ནང་གི་རྐྱེན་
གསེར་བུམ་ཟངས་བུམ་གཉིས་རིགས་གཅིག་ཏུ་འཛིན་པའི་རྟོག་པ་དང་དེ་གཉིས་ཀ་ལ་
ཐུན་མོང་དུ་བུམ་པའོ་ཞེས་པའི་མངོན་པར་བརྗོད་པའི་བག་ཆགས་ཡོངས་སུ་བརྟས་ཤིང་།
ཕྱིའི་རྐྱེན་ལྟོ་ལྡིར་ཞབས་ཞུམ་པའི་གོང་བུ་ཡིན་པར་མཚུངས་པའི་རྒྱུ་མཚན་གྱིས་གསེར་
བུམ་ཟངས་བུམ་གཉིས་འདྲ་བར་འཛིན་པའི་བློ་སྐྱེ་ལ། བུམ་པ་དང་བ་ལང་གཉིས་ལ་དེ་
ལྟར་མི་སྐྱེ་བའི་ཕྱིར་རོ། །དེའི་ཕྱིར་བརྡའ་ལ་བྱང་བ་དང་མ་བྱང་བའི་སྐྱེ་བོ་ཀུན་ཡིད་
གཏད་པའི་ཚུལ་གྱིས་མཐོང་ཙམ་ཉིད་ནས་འདྲ་བར་འཛིན་པའི་བློ་ངང་གིས་སྐྱེ་བར་
འགྱུར་བའི་འདུས་བྱས་ཐ་དད་པ་དག་ལ་རིགས་གཅིག་པ་དང་རིགས་མཐུན་པ་ཞེས་
བྱའོ། །འོ་ན་གསེར་བུམ་ཟངས་བུམ་གཉིས་ཆོས་ཅན། རྫས་རིགས་གཅིག་པ་ཡིན་པར་
ཐལ། རིགས་གཅིག་པ་ཡིན་པའི་ཕྱིར་ན་མ་ཁྱབ། འདོད་མི་ནུས་ཏེ། ཉེར་ལེན་
་
380



གཅིག་ལས་སྐྱེས་པ་མ་ཡིན་པའི་ཕྱིར། དེས་ན་རྗེས་རིགས་གཅིག་པ་ནི་ཉེར་ལེན་གཅིག་
ལས་སྐྱེས་པ་སྟེ། དཔེར་ན་ནས་འབྲུ་བ།ཅིག་གིས་སྐྱེད་པའི་ནས་འབྲུ་ཐ་དད་པ་གཉིས་ལྟ་
བུའོ། ། དེ་ ལྟ་བུ་ནས་འབྲུ་ཐ་དད་པ་གཉིས་ཆོས་ཅན། རྫས་གཅིག་ ཡིན་ པར་ ཐལ།
རྫས་ རིགས་གཅིག་ཡིན་པའི་ཕྱིར་ན་ཡང་མ་ཁྱབ། འདོད་མི་ནུས་ཏེ། དེ་གཉིས་
འབྲེལ་མེད་ཡིན་པའི་ཕྱིར། དུས་མཉམ་པ་ལ་འབྲེལ་བ་མེད། ཞེས་གསུངས་པ་ལྟར་
རོ། །ཡང་རྫས་གཅིག་དེ་ལ་གྲུབ་བདེ་རྫས་གཅིག་དང༌། གྲུབ་བདེ་དབྱེར་མེད་ཀྱི་རྫས་
གཅིག་གཉིས་ཡོད་དེ། དང་པོ་ནི་སེམས་ཙམ་པ་ལྟར་ན་སྔོན་པོ་དང་སྔོན་འཛིན་མིག་
ཤེས་གཉིས་ལྟ་བུ་སྟེ། དེ་གཉིས་ཆོས་ཅན། གྲུབ་བདེ་རྫས་གཅིག་ཡིན་ཏེ། ཉེར་
ལེན་པ།ཅིག་ལས་སྐྱེ་བར་མ་ཟད་སྐྱེ་འཇིག་གནས་གསུམ་དུས་མཉམ་པའི་འདུས་བྱས་ཡིན་
པའི་ཕྱིར། འདི་གཉིས་གྲུབ་བདེ་དབྱེར་མེད་ཀྱི་རྫས་གཅིག་མ་ཡིན་ཏེ། སྔོན་པོ་
མངོན་སུམ་དུ་སྣང་ཡང་སྔོན་འཛིན་མངོན་སུམ་དུ་མི་སྣང་བ་ཡོད་པའི་ཕྱིར། གཉིས་པ་
ནི་སྒྲ་དང་སྒྲའི་མི་རྟག་པ་གཉིས་ལྟ་བུ་སྟེ། དེ་གཉིས་ཆོས་ཅན། གྲུབ་བདེ་དབྱེར་མེད་
ཀྱི་རྫས་གཅིག་ཡིན་ཏེ། ཉེར་ལེན་གཅིག་ལས་སྐྱེས་བ་ཡང་ཡིན་སྐྱེ་འཇིག་གནས་གསུམ་
ཡང་དུས་མཉམ་ཞིང་། ཆོས་དེ་གཉིས་ཀྱི་རྫས་ཡིན་ཁྱབ་མཉམ་པའི་སྒོ་ནས་མངོན་སུམ་
གཅིག་ལ་གཅིག་སྣང་ནས་ཅིག་ཤོས་མི་སྣང་བ་མི་སྲིད་པའི་འདུས་བྱས་ཐ་དད་པ་ཡིན་
པའི་ཕྱིར། སྤྱིར་རིགས་གཅིག་ཚུལ་ལ་བུམ་པ་ལྟ་བུ་སྒྲུབ་པ་རང་དབང་བའི་དངོས་པོ་
རྣམས་ཀྱི་རིགས་གཅིག་པའི་དོན་ནི་གོང་དུ་བཤད་པ་ལྟར་ཡིན་ཞིང་། བུམ་མེད་ལྟ་བུ་
དགག་པ་རྣམས་ཀྱི་རིགས་གཅིག་པའི་དོན་ནི་དགག་བྱ་རིགས་གཅིག་པའི་སྒོ་ནས་འཇོག་
སྟེ། དགག་པ་རྣམས་ལ་མི་འདྲ་བའི་དབྱེ་བ་བྱེད་པ་དགག་བྱའི་སྒོ་ནས་འབྱེད་པ་མ་
གཏོགས་ངོ་བོའི་སྒོ་ནས་དབྱེ་བ་བྱར་མེད་པའི་ཕྱིར། ངོ་བོ་གཅིག་པ་དང་རང་བཞིན་
གཅིག་པ་དང་བདག་ཉིད་གཅིག་པ་རྣམས་དོན་འདྲ་ཞིང་། དཔེར་ན་མེ་དང་མེའི་ཚ་བ་
གཉིས་ལྟ་བུ་སྟེ། བཙུན་པ་ངོ་བོ་ཉིད་མེད་པའི་ཐེག་བསྡུས་བཤད་སྦྱར་ལས། བདག་
ཉིད་ཅེས་བྱ་བ་ནི་བདག་པོ་དང་བྱེད་པའི་ཚིག་སྟེ། དཔེར་ན་མེ་ནི་ཚ་བའི་བདག་ཉིད་
དང་དུག་ནི་འཆི་བའི་བདག་ཉིད་ཅེས་བྱ་བ་ལྟ་བུའོ། ཞེས་གསུངས་པའི་ཕྱིར། དེ་
གཉིས་རང་བཞིན་གཅིག་པའི་དོན་ནི་དེ་གཉིས་ཀྱི་རང་བཞིན་ནམ་ངོ་བོ་སོ་སོར་བསལ་
381



ནས་བཞག་ཏུ་མེད་ཅིང་། གཅིག་གི་ངོ་བོ་དང་རང་བཞིན་གང་ཡིན་ པ་ ཅིག་ཤོས་ལ་
ཡང་རྗེས་འགྲོ་བྱེད་པའོ། ། དེ་གཉིས་གྲུབ་བདེ་ དབྱེར་མེད་ཀྱི་རྫས་གཅིག་ཡིན་མིན་ལ།
སྟོང་ཐུན་ལས། མེའི་ཚ་བ་ནི་ཆུའི་ཚ་བ་ལ་ལྟོས་ནས་མེའི་རང་བཞིན་དུ་གྲགས་པ་ལྟར་
བཞག་ཀྱང་། བདེན་མེད་མེའི་རང་བཞིན་དུ་ཚད་མས་རྙེད་པ་ན་ཚ་བ་མེའི་རང་བཞིན་
དུ་འཛིན་པ་འདོར་ལ། ཞེས་གསུངས་པ་ ལྟར། ཚ་བ་མེའི་རང་ བཞིན་ཡང་རང་
བཞིན་མཐར་ཐུག་མ་ཡིན་ནོ། ། མཛོད་དང་རྣམ་འགྲེལ་རྗེས་འབྲང་གི་མདོ་སྡེ་བ་གཉིས་
མཐུན་མི་མཐུན་ནི་དཔྱད་པར་བྱ་བའི་ གནས་སོ། ། གཞན་ཡང་ཀུན་མཁྱེན་འཇམ་་་་
དབྱངས་བཞད་པས། བུ་རམ་གྱི་རོ་གཟུགས་གཉིས་འབྲེལ་མེད་རྫས་ཐ་དད་དུ་བཤད་
ལ། པཎ་ཆེན་བསོད་ནམས་གྲགས་པས་སྔོན་པོ་དང་སྔོན་པོའི་རེག་བྱ་གཉིས་རྫས་ཐ་
དད་དུ་བཤད། རྣམ་འགྲེལ་རྣམ་བཤད་རིགས་པའི་རྒྱ་མཚོས། ཨུད་པ་ལའི་དྲི་ཨུད་
པ་ལ་དང་རྫས་གཅིག་ཏུ་ བཤད་པས་མཁས་པ་གཉིས་ཀྱི་དགོངས་པ་འདུའམ་སྙམ་མོ། །
དེ་ལ་ཁོ་བོ་འདི་ལྟར་དོགས་ཏེ། འོ་ན་ཆུའི་ཁ་དོག་དང་དྲི་ཡང་ཆུ་དང་རྫས་ཐ་དད་ཡིན་
པར་ཐལ། བུ་རམ་གྱི་རོ་དང་སྔོན་པོའི་རེག་བྱ་དག་བུ་རམ་དང་སྔོན་པོ་དང་རྫས་ ཐ་
དད་ ཡིན་ པའི་ ཕྱིར། འདོད་ ན་ མེའི་ཁ་ དོག་ མེ་ དང་ རྫས་ ཐ་ དད་ ཡིན་ པར་ ཐལ།
འདོད་པའི་ཕྱིར། འདོད་ན། མེའི་ཁ་དོག་ཆོས་ཅན། མེ་དང་ངོ་བོ་ཐ་དད་ཡིན་
པར་ཐལ། མེའི་ཁ་དོག་མེ་དང་རྫས་ཐ་དད་ཡིན་པའི་ཕྱིར། འདོད་ན། མྱུ་གུའི་ཁ་
དོག་ཆོས་ ཅན། མྱུ་གུ་དང་བདག་ཉིད་ཐ་དད་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། མྱུ་གུའི་ཁ་དོག་སྨྱུ་གུ་དང་བདག་ཉིད་གཅིག་ཡིན་པའི་ཕྱིར། རྩ་
ཤེས་ཊིཀ་ཆེན་ལས། མྱུ་གུའི་ཆོས་ཉིད་ནི་དེའི་རང་བཞིན་ཡིན་པས་དེའི་ངོ་བོ་ཞེས་བྱ་
ལ། མྱུ་གུའི་ཁ་དོག་དང་དབྱིབས་སོགས་དེའི་བདག་ཉིད་ཡིན་པས་དེའི་ངོ་བོ་ཞེས་བྱའོ་
ཞེས་གསུངས་ པའི་ཕྱིར། དེས་ན་མེ་དང་དེའི་ཁ་དོག་གཉིས་རྫས་ གཅིག་ ཏུ་འདོད་
དགོས་པར་སེམས་སོ། །ངའི་རྟེན་འབྲེལ་བསྟོད་ཊིཀ་བལྟ་དགོས། འོན་ཀྱང་དེ་གཉིས་
གྲུབ་བདེ་དབྱེར་མེད་ཀྱི་རྫས་གཅིག་མ་ཡིན་ཏེ། དམུས་ལོང་གི་ལུས་ཤེས་ཚད་མས་མེ་
མངོན་སུམ་དུ་སྣང་ཡང་དེའི་ཁ་དོག་མི་སྣང་བའི་ཕྱིར། དེ་ལ་ཁོ་ན་རེ། དེ་མི་འཐད་
པར་ཐལ། ལོང་བའི་ལུས་ཤེས་ལ་མེ་མི་སྣང་བའི་ཕྱིར། དཔེར་ན་མུན་པའི་ནང་དུ་
382



བུམ་པ་ལ་ལག་པས་རེག་ནས་བུམ་པའི་རེག་བྱ་འཛིན་པའི་ལུས་ཤེས་ལ་བུམ་པ་མི་སྣང་
བའི་ཕྱིར། ཊིཀ་ཆེན་རིགས་པའི་རྒྱ་མཚོའི་རང་དོན་ལེའུའི་རྣམ་བཤད་ལས། ཁ་ཅིག་
གིས། སྒྲ་མི་རྟག་པ་མངོན་སུམ་དུ་མཐོང་བར་ཐལ། སྒྲ་མངོན་སུམ་ཏུ་མཐོང་བ་གང་
ཞིག དེ་གཉིས་གྲུབ་བདེ་རྫས་གཅིག་ཡིན་པའི་ཕྱིར་ཟེར་བ་མི་འཐད་དོ། །དེ་ལྟར་ན་
སྣང་བའི་ཁྱད་པར་དང་བྲལ་བའི་མུན་པའི་ནང་དུ་བུམ་པ་ལ་ལག་པས་རེག་པའི་སྒོ་ནས་
བུམ་པའི་རེག་བྱ་མངོན་སུམ་དུ་འཛིན་པའི་ལུས་ཤེས་ཆོས་ཅན། ཁྱོད་ཀྱིས་བུམ་པ་
མངོན་སུམ་དུ་མཐོང་བར་ཐལ། བུམ་པའི་རེག་བྱ་མངོན་སུམ་དུ་མཐོང་བ་གང་ཞིག
དེ་གཉིས་གྲུབ་བདེ་རྫས་གཅིག་ཡིན་པའི་ཕྱིར། འདོད་ན། བུམ་གཟུགས་མངོན་སུམ་
དུ་མཐོང་བར་ཐལ་ལོ། །འདོད་ན། གཟུགས་འཛིན་དབང་ཤེས་ཡིན་ན། མིག་ཤེས་
ཡིན་པས་མ་ཁྱབ་པར་ཐལ་ལོ། །ཞེས་གསུངས་པ་གང་ཞིག ལུང་འདིས་བུམ་པ་ལ་རེག་
པའི་ལུས་ཤེས་ཀྱིས་བུམ་པ་མ་མཐོང་བར་གསལ་བར་བཤད་པའི་ཕྱིར་ཟེར་ན། གསུང་
དེ་སྒྲ་སོར་བཞག་ན། མེ་དང་ཆུ་སོགས་ལ་དངོས་སུ་རེག་པའི་ལུས་ཤེས་རྣམས་ཀྱང་མེ་
དང་ཆུ་སོགས་མ་མཐོང་བར་འགྱུར་ཞིང་། དེ་ལྟར་ན་རེག་བྱའི་སྐྱེ་མཆེད་མཐོང་བའི་
ཚུར་མཐོང་གི་ལུས་ཤེས་གཏན་མེད་དུ་འགྱུར་རོ་སྙམ་དུ་དོགས་སོ། །དེས་ན་འདི་ལྟར་
བཤད་པར་བྱ་སྟེ། བུམ་པ་དང་ས་ཆུ་མེ་རླུང་་སོགས་སྤྱིར་ལུས་ཤེས་ཀྱི་རིག་བྱུ་ཡིན་ཡང་།
སོ་སྐྱེ་འགའ་ཞིག་གི་མིག་ཤེས་ཀྱི་གཟུང་བྱར་མི་འགལ་ཏེ། དཔེར་ན་མུན་ཁུང་ན་གནས་
པའི་བུམ་པ་ལ་ལག་པས་རེག་ནས་ངོ་ཤེས་པའི་ཚེ། བུམ་པ་གང་ཟག་དེའི་ལུས་ཤེས་ཀྱི་
རེག་བྱ་དང་། ལུས་ཀྱིས་རེག་པ་མེད་པར་མིག་གིས་བལྟས་ནས་ངོ་ཤེས་པའི་ཚེ། བུམ་
པ་གང་ཟག་དེའི་མིག་ཤེས་ཀྱི་གཟུང་བྱར་གྱུར་བ་ཡིན་པའི་ཕྱིར། ས་སོགས་མིག་ཤེས་ཀྱི་
གཟུང་བྱར་གྱུར་བའི་སྐབས་ཡོད་པར་ངེས་པར་ཁས་ལེན་དགོས་ཏེ། སྟོང་ཐུན་སྐལ་
བཟང་མིག་འབྱེད་ལས། དེས་ན་ཆུ་ཀླུང་དང་དེའི་འོག་གཞིའི་ས་གཉིས་ལས་མིའི་མིག་
ཤེས་ཆུ་ལ་ཚད་མར་སོང་གི་འོག་གཞིའི་ས་ལ་ཚད་མར་མ་སོང་། ཡི་དྭགས་ཀྱི་མིག་ཤེས་
འོག་གཞིའི་ས་ལ་ཚད་མར་སོང་གི་ཆུ་ལ་ཚད་མར་མ་སོང་ངོ༌། །ཞེས་གསུངས་པའི་ཕྱིར།
འདི་ལ་ཁོ་ན་རེ། དེ་ལྟ་བུ་མིག་ཤེས་ཀྱིས་ཆུ་དངོས་སུ་རྟོགས་ཀྱང་ཆུ་དེའི་མིག་ཤེས་ཀྱི་
གཟུང་བྱ་མ་ཡིན་ཟེར་ན། དེ་ལྟ་བུའི་མིག་ཤེས་ཆོས་ཅན། ཆུ་དངོས་སུ་འཛིན་པར་
383



ཐལ། ཆུ་དངོས་སུ་རྟོགས་པ་གང་ཞིག་ཆུ་དེའི་འཛིན་སྟངས་ཀྱི་ཡུལ་ཡང་ཡིན་པའི་ཕྱིར།
འདོད་ན། དེ་ཆོས་ཅན། ཆུ་ཁྱོད་ཀྱི་གཟུང་བར་བྱ་བ་ཡིན་པར་ཐལ། ཁྱོད་དེ་
འཛིན་པར་བྱེད་པ་བོ་ཡིན་པའི་ཕྱིར། དེའི་ཕྱིར་ས་དང་ཆུ་ལ་སོགས་པ་སོ་སྐྱེ་གང་ཡང་
རུང་བ་ཞིག་གི་མིག་ཤེས་ཀྱི་གཟུང་བྱ་ཡིན་ཡང༌། དེ་དག་སྤྱིར་མིག་ཤེས་ཀྱི་གཟུང་བྱ་
ཡིན་ཞེས་རྣམ་པ་ཀུན་ཏུ་ཁས་ལེན་མི་རིགས་ཏེ། ས་ཆུ་མེ་རླུང་རྣམས་འབྱུང་བ་ཡིན་
པའི་ཕྱིར། ཁྱབ་སྟེ། མཛོད་ལས། འབྱུང་བ་ལས་གྱུར་དོན་ཕྱིར་བཞི། ཞེས་
དབང་ཤེས་ལྔའི་གོ་རིམ་བཤད་པས་གྲུབ་པོ། །འོན་ཀྱང་དབུ་མའི་རྣམ་བཤད་དགོངས་པ་
རབ་གསལ་ལས། ཡི་དྭགས་ལ་ཆུ་ཀླུང་རྣག་ཁྲག་ཏུ་སྣང་བ་ནི་དེའི་མིག་ཤེས་ལ་སྣང་བ་
ཡིན་ པས་ གཟུགས་ཀྱི་སྐྱེ་མཆེད་དུ་བཞག་དགོས་ཞེས་གསུང་ངོ༌། ། ཡང་ཁ་ཅིག་གིས།
བུམ་པ་ མིག་ཤེས་ཀྱི་གཟུང་བྱ་ཡིན་ པར་ ཐལ། དེ་དབྱིབས་ཡིན་པའི་ཕྱིར། རྩོད་
རིགས་འགྲེལ་བ་ལས།། དེ་ལྟར་ན་འཇིམ་པའི་བདག་ ཉིད་མགྲིན་ པ་ ལ་སོགས་ པ་་་་
དབྱིབས་ཀྱི་ཁྱད་པར་རྒྱུན་མི་ཆད་པ་ནི་བུམ་པ་ཞེས་བརྗོད་དོ་ཞེས་གསུངས་པའི་ཕྱིར་ཟེར་
ན། མ་ཁྱབ། འདི་ནི་འཇིག་ རྟེན་ པ་ དག་ དང་སྒོ་བསྟུན་ པ་ ཙམ་ ཡིན་ པའི་ ཕྱིར།
མཛོད་ལས། འཇིག་རྟེན་གྱི་ནི་ཐ་སྙད་དུ། །ཁ་དོག་དབྱིབས་ལ་ས་ཞེས་བརྗོད། ཅེས་
གསུངས་པ་ལྟ་བུ་ཡིན་པའི་ཕྱིར། ཡང་མང་པོ་དག་གིས། མིག་ཤེས་ཀྱི་ཐུང་བྱ་ཡིན་
ན། དབྱིབས་དང་ཁ་དོག་ གང་རུང་ཡིན་པས་ཁྱབ་ཟེར་བ། ཤིན་ཏུ་མི་འཐད་དེ།
དབྱིབས་དང་ཁ་དོག་ལས་གཞན་པའི་མིག་ཤེས་ཀྱི་གཟུང་བྱ་ཡོད་པའི་ཕྱིར། མིག་ཤེས་
ལ་སྣང་བའི་བར་སྣང་སྐྱ་སེང་གི་གཟུགས་དེ་ཡིན་པའི་ཕྱིར། རྣམ་འགྲེལ་རྣམ་བཤད་
ཐར་ལམ་གསལ་བྱེད་ལས། འདིར་སྣང་བ་ནི་བར་སྣང་གི་མངོན་པར་སྐབས་ཡོད་ཀྱི་
གཟུགས་ཏེ། དེ་མེད་པར་ཐག་རིང་པོའི་བུམ་པ་སོགས་མཐོང་བ་མི་སྲིད་ལ། འདི་ནི་
མིག་ཤེས་ཀྱི་དམིགས་རྐྱེན་ཀྱི་ཁོངས་སུ་འདུ་ལ། ཞེས་པ་ནས། འདི་ནི་ཁ་དོག་དང་
དབྱིབས་ལས་གཞན་པའི་མིག་ཤེས་ཀྱི་ཡུལ་དུ་གྱུར་པའི་གཟུགས་སོ། །ཞེས་གསུངས་པའི་
ཕྱིར། ད་ནི་འདི་དཔྱད་པར་བྱ་སྟེ། འཐད་ལྡན་ལས། གལ་ཏེ་རང་བཞིན་འགལ་
བ་འཛིན་པ་འཁྲུལ་བའི་ཕྱིར་ཚད་མ་མ་ཡིན་པར་གྱུར་ན། སྔོན་པོ་ལ་སོགས་པར་སྣང་
བའང་འཁྲུལ་བར་འགྱུར་ཏེ། ཕྲ་རབ་མ་འདྲེས་པ་རྣམས་ལ་འདྲེས་པ་ཉིད་དུ་འགལ་
384



བར་འཛིན་པའི་ཕྱིར་རོ་ཞེ་ན། ཞེས་ གསུངས་སོ། ། དེའི་ལན་ལ་ མདོ་ སྡེ་བ་ན་རེ།
སྔོན་པོ་རགས་པ་ཡིན་ཞིང་ཕྱོགས་ཀྱི་ཆ་དང་བཅས་པ་ཡང་ཡིན་མོད། སྔོན་འཛིན་མིག་
ཤེས་ལ་ སྣང་བའི་ཚེ་རགས་པ་དང་ཆ་བཅས་ཡིན་པ་མི་སྣང་སྟེ། རིགས་པ་དང་ཆ་
བཅས་རྫས་སུ་མ་གྲུབ་པའི་ཕྱིར། གལ་ཏེ་སྔོན་འཛིན་མིག་ཤེས་ལ་སྔོན་པོ་རགས་པར་
སྣང་ན། སྔོན་འཛིན་མིག་ཤེས་ཆོས་ཅན། ཁྱོད་ལ་སྔོན་པོའི་ ཆ་ཤས་དང་སྔོན་པོ་
གཉིས་ཆ་དང་ཆ་ཅན་དུ་སྣང་བར་ཐལ། ཁྱོད་ལ་སྔོན་པོ་ཆ་བཅས་སུ་སྣང་བའི་ཕྱིར།
འདོད་ན། སྔོན་པོའི་ཆ་ཤས་དང་སྔོན་པོ་གཉིས་རྫས་ཐ་དད་ཡིན་པར་ཐལ། མངོན་
སུམ་མ་འཁྲུལ་བ་ལ་ཐ་དད་ཏུ་སྣང་བའི་ཕྱིར། དེས་ན་དབང་ཤེས་ལ་རགས་པར་སྣང་
བ་མིན་ཟེར་ རོ། ། དེ་ལ་སེམས་ཙམ་པ་ན་རེ། དེ་མི་འཐད་པར་ཐལ། སྔོན་འཛིན་
མིག་ཤེས་ལ་སྔོན་པོ་རགས་པར་སྣང་བའི་ཕྱིར། དེ་ལྟར་སྣང་ཡང་ཆ་དང་ཆ་ཅན་རྫས་
ཐ་དད་དུ་ཐལ་བའི་སྐྱོན་མེད་དེ། སྔོན་འཛིན་མིག་ཤེས་སྣང་ཡུལ་ལ་འཁྲུལ་བའི་ཤེས་པ་
ཡིན་ པའི་ ཕྱིར་ ཞེས་ ལན་ མཛད་ དོ། ། དེ་ ལ་ ཁ་ ཅིག་ གིས། དེ་ མི་ འཐད་ པར་ ཐལ།
སེམས་ཙམ་པའི་ལུགས་ལ་སྔོན་འཛིན་མིག་ཤེས་ལ་སྔོན་པོ་རགས་པར་སྣང་བ་མ་ཡིན་པའི་
ཕྱིར། སྡེ་བདུན་ཡིད་ཀྱི་མུན་སེལ་ལས། འོ་ན་སྔོན་པོ་རགས་པར་འདོད་པ་དང་།
སྔོན་པོ་སྔོན་འཛིན་མིག་ཤེས་ལ་དངོས་སུ་སྣང་བར་འདོད་པ་དང་། བློ་མ་འཁྲུལ་བ་ལ་
ཆ་བཅས་སུ་སྣང་མི་སྲིད་པར་འདོད་པ་རྣམས་འགལ་ལོ་ཞེ་ན་མི་འགལ་ཏེ། སྔོན་པོ་
རགས་པ་ཡིན་ཞིང་སྔོན་པོ་སྔོན་འཛིན་མིག་ཤེས་ལ་དངོས་སུ་སྣང་བ་ཡིན་ཡང་། སྔོན་
པོ་རགས་པ་ཡིན་པར་སྔོན་འཛིན་མིག་ཤེས་ལ་སྣང་བ་མ་ཡིན་པའི་ཕྱིར། དེའི་རྒྱུ་མཚན་
ཡང་སྔོན་པོ་སྔོན་འཛིན་མིག་ཤེས་ལ་ཆ་བཅས་སུ་སྣང་ན། སྔོན་པོ་དང་སྔོན་པོའི་ཆ་
ཤས་རྣམས་སྔོན་འཛིན་མིག་ཤེས་ལ་ཐ་དད་དུ་སྣང་དགོས་ལ། དེ་ལྟར་ན་སྔོན་པོ་དང་
སྔོན་པོའི་ཆ་ཤས་རྣམས་རྫས་ཐ་དད་ཡིན་པར་ཐལ་བའི་ཕྱིར་རོ། །རགས་པ་རྫས་གྲུབ་
ཁས་ལེན་པ་འགའ་ཞིག དབང་ཤེས་ལ་རགས་པའི་རྣམ་པ་སྣང་བར་ཁས་ལེན་པ་དག་
ཀྱང་གནོད་བྱེད་དེ་དང་དུ་ལོངས་ཤིག ཅེས་གསུངས་པའི་ཕྱིར་ན་མ་ཁྱབ། འདི་མདོ་
སྡེ་བའི་ལུགས་ཡིན་པ་གོར་མ་ཆག་སྟེ། གོང་གི་བློ་མ་འཁྲུལ་བ་ལ་ཆ་བཅས་སུ་སྣང་མི་
སྲིད་པར་འདོད་པ་ཞེས་པས་སྔོན་འཛིན་དབང་མངོན་མ་འཁྲུལ་བར་འདོད་པའི་ལུགས་
385



ཡིན་པ་ཤིན་ཏུ་གསལ་བའི་ཕྱིར། འདི་ལ་ཡང་ཁ་ཅིག་གིས། དེ་མི་འཐད་པར་ཐལ།
འདི་ སེམས་ཙམ་པའི་ལུགས་ལ་བྱེད་དགོས་པའི་ཕྱིར། ཊིཀ་ཆེན་རིགས་པའི་རྒྱ་མཚོ་
ལས། ཊིཀ་བྱེད་གཞན་དག་གིས། དབང་ཤེས་ལ་སྔོ་སོགས་རགས་པའི་རྣམ་པར་སྣང་
བ་མདོ་སེམས་གཉིས་ཀའི་ལུགས་ཡིན་པ་ཞེ་བཞག་བྱས་ནས། རྣམ་པ་དེ་ལྟ་བུ་རྡུལ་ཕྲན་
གྱིས་གཏད་པ་མི་འཐད་ཅེས་དགག་པ་བྱས་མོད། དབང་ཤེས་ལ་སྔོན་པོ་རགས་པའི་
རྣམ་པ་སྣང་བར་མདོ་སེམས་སུ་འང་ཁས་མི་ལེན་པས་བབ་ཅོལ་འབའ་ཞིག་གོ། ཞེས་
གསུངས་པའི་ཕྱིར་ཟེར་ན། མ་ཁྱབ་སྙམ་སྟེ། སྔོན་འཛིན་མིག་ཤེས་སྔོ་ཙམ་ལ་ལྟོས་ཏེ་
མ་འཁྲུལ་བའི་ཤེས་པར་འདོད་པའི་སེམས་ཙམ་རྣམ་བདེན་པ་འགའ་ཞིག་གིས་དེ་ལྟར་
འདོད་ཅེས་པའི་དོན་ཟེར་ན་མ་གཏོགས། སེམས་ཙམ་པ་སྤྱིའི་ལུགས་ལ་དེ་ལྟར་ཁས་
ལེན་ན་སེམས་ཙམ་རྣམ་བདེན་རྫུན་རྩོད་པའི་གཞི་སྟོར་བར་འགྱུར་རོ་སྙམ་དུ་དོགས་པ་
དང༌། གཞན་ཡང་རྣམ་བཤད་དགོངས་པ་རབ་གསལ་ལས། བྱིས་པ་རྣམས་གཟུང་བ་
དང་འཛིན་པ་ཕྱི་ནང་དུ་རྒྱང་ཚད་པར་འཛིན་པའི་ཚུལ་གྱིས་རྟོག་པར་བྱེད་ཀྱི་རྣམ་ཤེས་
ལས་རྫས་ཐ་དད་པའི་གཟུང་བ་ནི་ཅུང་ཟད་ཀྱང་ཡོད་པ་མ་ཡིན་ནོ། །ཞེས་དང་། སྟོང་
ཐུན་ལས། རྣམ་རིག་པའི་སྐབས་འདིར་བརྡའ་ལ་བྱང་བའི་སྐྱེས་བུས་ཡིད་གཏད་པའི་
ཚུལ་གྱིས་སྔོན་པོ་མཐོང་བའི་མིག་ཤེས་ལ་སྔོན་པོ་སྣང་བའི་ཚེ་ན། སྔོན་པོ་སྔོན་པོར་
སྣང་བ་དང་། སྔོན་པོ་ཕྱི་རོལ་ཏུ་སྣང་བར་མ་ཟད་སྔོན་པོ་དེ་ཉིད་འདི་སྔོན་པོའོ་ཞེས་པ་
དང་། སྔོན་པོ་འདི་གཟུགས་ཀྱི་ངོ་བོའོ་ཞེས་པ་དང་། འདི་སྔོན་པོའི་སྐྱེ་བའོ་ཞེས་
སོགས་ཀྱི་ཐ་སྙད་ཀྱི་གཞིའམ་གནས་སུ་གྱུར་པའི་སྔོན་པོར་སྣང་བའི་སྣང་ཚུལ་ཡོད་དོ། །
ཞེས་གསུངས་པས། དབང་ཤེས་ལ་ཕྱི་དོན་སྣང་བ་བསྙོན་དུ་མེད་དོ། །ཡང་ཐེག་བསྡུས་
ལས། དེ་ལ་ཀུན་བཏགས་པའི་མཚན་ཉིད་གང་ཞེ་ན། གང་དོན་མེད་ཀྱང་རྣམ་པར་
རིག་པ་ཙམ་དོན་ཉིད་དུ་སྣང་བ་གང་ཡིན་པའོ། །ཞེས་སོགས་ཀྱིས་དབང་ཤེས་ལ་ཕྱི་རོལ་
དོན་དུ་སྣང་བ་ལྟར་ཕྱི་རོལ་དོན་དུ་མེད་པར་དམ་བཅས་ནས་ཞེས་པས་ཀྱང་ཆེ་གསལ་
བར་བསྟན་ཏོ། ། སེམས་ཙམ་པའི་འདོད་པ་འཆད་པ་ན། རྣམ་བཤད་དགོངས་པ་རབ་
གསལ་དུ། རྟོག་གེ་འབར་བ་ལས། སེམས་ཙམ་པས་རྣམ་ཤེས་ནི་གཉིས་སུ་སྣང་སྟེ།
རང་སྣང་བ་དང་ཡུལ་དུ་སྣང་བའོ། །ཡུལ་དུ་སྣང་བའི་རྣམ་ཤེས་ནི་ཕྱི་རོལ་གྱི་ཡུལ་གྱི་རྣམ་
386



པར་གྱུར་ནས་རང་སྣང་བའི་རྣམ་ཤེས་ཀྱི་ཡུལ་དུ་འགྱུར་རོ། ། ཞེས་གསུངས་པ་འདི་
དབང་ཤེས་ལ་ཕྱི་རོལ་དོན་སྣང་ཡོད་པའི་ཁུངས་སོ། ། མངོན་སུམ་ལེའུའི་ཊིཀ་ཆེན་ལས།
དབང་མངོན་ལ་རང་ཡུལ་རྒྱུང་ཆད་དུ་སྣང་བ་དེ་སྣང་བ་ལྟར་དུ་གྲུབ་པར་འཛིན་པ་ནི་
དབང་མངོན་གྱི་འཛིན་སྟངས་ལ་ལོག་པར་རྟོག་པའི་ཆོས་ཀྱི་བདག་འཛིན་ཤེས་བྱའི་སྒྲིབ་
པ་དང་། ཉོན་མོངས་ཅན་མ་ཡིན་པའི་མ་རིག་པ་དང༌། གཟུང་འཛིན་རྫས་ཐ་དད་དུ་
འཛིན་པའི་ཤེས་པ་ཞེས་བརྗོད་པ་དེའི་གཙོ་བོ་ཡིན་ལ། ཞེས་གསུངས་པ་གང་ཞིག
ཚིག་འདིས་དབང་ཤེས་ལ་ཡུལ་རྒྱང་ཚད་དུ་སྣང་བ་དང་གཟུང་འཛིན་རྫས་ཐ་དད་དུ་སྣང་
བ་ཡོད་པར་བཤད་པས་རགས་པར་སྣང་བ་མེད་པར་བཤད་དོན་མེད་སྙམ། དེས་ན་
འདི་ལྟར་བཤད་པར་བྱ་སྟེ། གྲུབ་མཐའ་ཐེག་མཆོག་ལྷུན་པོའི་མཛེས་རྒྱན་ལས། དེ་
ཡང་རྣམ་བདེན་རྫུན་རྩོད་པའི་གཞི་ནི། དབང་ཤེས་ལ་སྔོ་སེར་དཀར་དམར་སོགས་
རགས་པའི་དུ་མ་བསགས་པའི་རྣམ་པར་སྣང་བ་དང་། ཁ་དོག་ཐ་དད་པའི་རྣམ་པར་
སྣང་བ་དང༌། ཆ་དུ་མ་འདུས་པའི་གོ་ས་གནོན་པའི་ཚུལ་དུ་སྣང་བ་ཡིན་པར་རྒྱལ་ཚབ་
ཐམས་ཅད་མཁྱེན་པས་བཤད་ལ། ཞེས་གསུངས་པ་ལྟར་རྒྱལ་བ་དགེ་འདུན་གྲུབ་པ་ལ་
སོགས་པ་རང་རེའི་མཁས་པ་ཕལ་ཆེར་བཞེད་འདུག་པས། དེས་ན་སེམས་ཙམ་པས་
དབང་ཤེས་ལ་རགས་སྣང་ཡོད་པར་འདོད་དགོས་སོ། །འདི་ལ་ཡང་ཁ་ཅིག་གིས། དེ་
མི་འཐད་པར་ཐལ། སེམས་ཙམ་པས་དབང་ཤེས་ལ་རགས་སྣང་མེད་པར་མ་ཟད་ཕྱི་
རོལ་དོན་དུ་གྲུབ་པ་ཡང་མི་སྣང་བར་ཁས་ལེན་པའི་ཕྱིར། རྣམ་འགྲེལ་ཐར་ལམ་གསལ་
བྱེད་ལས། དེས་ན་དབང་ཤེས་ལ་ཕྱི་རོལ་གྱི་དོན་མེད་བཞིན་དུ་གསལ་བར་སྣང་ན་
བདག་རྐྱེན་དབང་པོ་བསླད་པ་སོགས་འཁྲུལ་བའི་རྒྱུ་བཞི་པོ་གང་རུང་ལས་སྐྱེ་བར་འགྱུར་
ལ། དེ་ལྟར་ན་མངོན་སུམ་ཡིན་པར་འགྱུར་ཏེ། འཁྲུལ་རྒྱུ་བཞིས་སྐྱེད་པ་མངོན་སུམ་
དུ་སྡེ་བདུན་འགྲེལ་བ་དང་བཅས་པ་གང་ནས་ཀྱང་མ་བཤད་དོ་ཞེས་གསུངས་པའི་ཕྱིར་ན།
ཡང་མ་ཁྱབ། དེའི་ལན་ནི། ཚད་མ་རིགས་རྒྱན་ལས། གཟུགས་འཛིན་དབང་ཤེས་
དང་ཟླ་བ་གཉིས་སྣང་གི་དབང་ཤེས་གཉིས་མེད་པ་གསལ་སྣང་ཅན་གྱི་བློར་མཚུངས་ཀྱང་
མངོན་སུམ་ཡིན་མིན་གྱི་ཁྱད་པར་ཡོད་དེ། གཟུགས་འཛིན་དབང་ཤེས་དེ་བག་ཆགས་
བརྟན་བྱུང་གི་དབང་ཤེས་ཡིན་ལ། ཟླ་བ་གཉིས་སྣང་གི་དབང་ཤེས་ནི་འཁྲུལ་རྒྱུ་གློ་བུར་
387



བས་བསླད་པའི་ཤེས་པ་ཡིན་པའི་ཕྱིར་ཞེས་གསུངས་པ་ལྟར་རོ། །མདོར་ན་སེམས་ཙམ་
པའི་ལུགས་ལ་སྔོན་འཛིན་དབང་ཤེས་ལ་སྔོན་པོ་ཕྱི་རོལ་དོན་དུ་སྣང་བ་དེ་འཕྲལ་གྱི་
འཁྲུལ་རྒྱུས་བསླད་པ་མ་ཡིན་གྱི། ཕུགས་ཀྱི་འཁྲུལ་རྒྱུས་བསླད་ཅེས་པའི་དོན་ནོ། །དེས་
ན་ སེམས་ཙམ་པའི་ལུགས་ལ་དབང་ཤེས་ལ་ རགས་ པར་ སྣང་བ་ ཁས་ལེན་ དགོས་ཏེ།
དཔེར་ན་བུམ་འཛིན་དབང་ཤེས་ལ་བུམ་པའི་གོ་ས་གནོན་ནུས་ཀྱི་གོང་བུ་ཆེན་པོར་སྣང་
བ་གང་ཞིག དེ་ལས་ལྷག་པའི་རགས་པར་སྣང་ཚུལ་མེད་པའི་ཕྱིར། ད་ནི་སྤྱི་མཚན་
བཤད་པར་བྱ་སྟེ། རང་ངོས་ནས་གྲུབ་པའི་གནས་ལུགས་ཀྱི་ངོ་བོ་མ་ཡིན་པར་རྟོག་པས་
བཏགས་ཙམ་དུ་གྲུབ་པ་སྤྱི་མཚན་གྱི་མཚན་ཉིད། སྒྲ་བཤད་ནི། རང་གི་ངོ་བོའི་སྒོ་
ནས་རྟོགས་བྱར་མེད་པར་སྤྱིའི་སྒོ་ནས་རྟོགས་དགོས་པའི་མཚན་ཉིད་ཅན་ཡིན་པས་ན་སྤྱི་
མཚན་ཞེས་བྱའོ། །མཚན་གཞི་ནི་ཡུལ་དུས་རང་བཞིན་འདྲེས་པར་འཛིན་པའི་རྟོག་པའི་
སྣང་ཡུལ་ཐམས་ཅད་དོ། ། སྤྱིར་རྟོག་པའི་སྣང་ཚུལ་ནི། དཔེར་ན་ལྷ་ཁང་ཞིག་གི་ནང་
དུ་གསེར་གྱི་བུམ་པ་མིག་ཤེས་ཀྱིས་མཐོང་ནས། དེ་ནས་ཡུལ་གཞན་དུ་ཕྱིན་པ་ན་སྔར་
གྱི་གསེར་བུམ་དེའི་དབྱིབས་དང་ཁ་དོག་སོགས་བློ་ངོ་ན་ལེགས་པར་འཆར་ཞིང་། བློ་ངོ་
ན་ཤར་བ་དེ་ཉིད་གསེར་བུམ་གྱི་དོན་སྤྱི་དང་སྒྲ་དོན་ཡིན་གྱི་གསེར་བུམ་དངོས་གནས་པ་
མ་ཡིན། གལ་ཏེ་ཡིན་ན་གནས་སྐབས་དེར་སྔར་གྱི་གསེར་བུམ་ཐོ་བ་ལ་སོགས་པས་
བཅོམ་ནས་དབྱིབས་སོགས་གཞན་དུ་བསྒྱུར་ཡོད་ན། དེ་ཡང་ཇི་བཞིན་སྣང་དགོས་པ་
ལས་དེ་མི་སྣང་བའི་ཕྱིར་ན་བློ་ངོའི་སྣང་བ་གསེར་བུམ་རང་མཚན་པ་མ་ཡིན་ནོ། །དེས་ན་
དེ་ལྟ་བུ་ གསེར་བུམ་བུམ་པར་འཛིན་པའི་རྟོག་པ་ལ་གསེར་བུམ་བུམ་པར་སྣང་ཞིང་།
རང་ལ་གསེར་བུམ་བུམ་པར་སྣང་བ་དེ་ཡང་བུམ་པར་སྣང་བས་ན། རྟོག་པ་དེ་ལ་སྣང་
བཏགས་གཅིག་ཏུ་བསྲེས་ནས་སྣང་བ་ཞེས་བྱ་སྟེ། སྣང་བ་ནི་བུམ་པ་རང་མཚན་དང་
བཏགས་པ་ནི་བུམ་པའི་སྒྲ་དོན་ནོ། །དེའི་ཕྱིར་རྟོག་པ་དེས་རང་ལ་གསེར་བུམ་བུམ་པར་
སྣང་བ་དེ་ཉིད་དང་བུམ་པ་གཉིས་གཅིག་ཏུ་འཁྲུལ་ནས་སྣང་བས་ན་སྣང་ཡུལ་ལ་འཁྲུལ་
བ་ཡིན་ནོ། །འོ་ན་གསེར་བུམ་བུམ་པར་འཛིན་པའི་རྟོག་པ་དེས་རང་ལ་སྣང་བ་དེ་ལ་བུམ་
པར་འཁྲུལ་ནས་འཇུག་པ་ཡིན་ན། དེས་བུམ་པ་ཅི་ལྟར་རྟོགས་ཞེ་ན། རྟོག་པ་དེའི་
འཛིན་སྟངས་ལ་གསེར་བུམ་བུམ་པའོ་སྙམ་དུ་འཛིན་པ་ཡོད་ཀྱི། སྣང་བ་དེ་བུམ་པའོ་
388



སྙམ་དུ་འཛིན་པ་མེད་པས་ཞེན་ཡུལ་ལ་མ་འཁྲུལ་བས་བུམ་པ་རྟོགས་པར་འཇོག་ནུས་ཏེ།
དཔེར་ན། བརྡའ་ལ་བྱང་བའི་རྒན་པོ་རྣམས་ཀྱིས་རང་གི་བཞིན་ལ་དྲི་མ་ཡོད་མེད་རྟོག་
འདོད་ནས། མེ་ལོང་ལ་བལྟས་པ་ན་མེ་ལོང་ནང་གི་བྱད་བཞིན་གྱི་གཟུགས་བརྙན་བྱད་
བཞིན་དུ་སྣང་ཞིང་། སྣང་བ་དེ་ལ་བརྟེན་ནས་རང་གི་བཞིན་ཉིད་རྟོགས་པར་འགྱུར་གྱི།
གཟུགས་བརྙན་དེ་ཉིད་རང་གི་བཞིན་ཡིན་ནོ་སྙམ་དུ་ཞེན་པ་མེད་པ་ལྟར་བུམ་འཛིན་རྟོག་
པ་དེས་ཀྱང་བུམ་པའི་གཟུགས་བརྙན་སྣང་བའི་སྒོ་ནས་བུམ་པ་ལ་ཞེན་ པར་ བྱེད་ཀྱི་
བུམ་པའི་གཟུགས་བརྙན་བུམ་པ་ཡིན་པར་ཞེན་པར་མི་བྱེད་པ་བཞིན་ནོ། །གཞན་ཡང་
དང་པོར་བུམ་པ་རང་མཚན་པ་འཛིན་པའི་མངོན་སུམ་གྱིས་བུམ་པར་ཞེན་པའི་བག་
ཆགས་བཞག་ཅིང་། བག་ཆགས་དེ་སད་པ་ལ་བརྟེན་ནས་བུམ་འཛིན་རྟོག་པ་སྐྱེས་པ་
ཡིན་ པའི་ རྒྱུ་ མཚན་ གྱིས། མཐར་གཏུགས་ན་བུམ་འཛིན་ མངོན་ སུམ་ ལ་ ཐུག་ པས།
དེས་ན་རྟོགས་པ་ལ་སྣང་བའི་བུམ་པའི་སྒྲ་དོན་དེ་ཡང་དོན་རང་མཚན་དང་བརྒྱུད་ནས་
འབྲེལ་བ་གྲུབ་པའི་དབང་གིས་ཀྱང་བུམ་འཛིན་རྟོག་པ་བུམ་པ་ལ་མི་བསླུ་བར་སོང་བ་
ཡིན་ནོ། ། དེ་ལྟར་གོ་དོན་ལ་བུམ་འཛིན་རྟོག་པས་བུམ་པ་རང་མཚན་པ་དངོས་སུ་མི་
འཛིན་པར་བུམ་པའི་སྒྲ་དོན་ཁོ་ན་དངོས་སུ་འཛིན་ཅིང་། བུམ་པ་ཞེས་བརྗོད་པའི་སྒྲས་
ཀྱང་བུམ་ པ་ཇི་བཞིན་པ་མ་བརྗོད་པར་བུམ་ པའི་སྒྲ་དོན་དངོས་ སུ་ བརྗོད་པ་ཡིན་ཏེ།
མངོན་སུམ་ལེའུ་ལས། ཕྱི་རོལ་ནུས་པ་རྣམ་གཅོད་ལ། ། རེག་པ་མེད་ཀྱང་སྒྲ་དེ་ནི། །
རྣམ་པར་རྟོག་པའི་གཟུགས་བརྙན་ནི། ། དེ་ཡི་མཐར་ཐུག་རྣམ་དང་འབྲེལ། ། དེས་ན་
གཞན་སེལ་མཐར་ཐུག་ཕྱིར། །མཉན་པ་གཞན་སེལ་རྗོད་པར་བྱེད། །ཅེས་གསུངས་པའི་
ཕྱིར། མདོར་ན་བུམ་པ་བརྗོད་པར་འདོད་པའི་ཀུན་སློང་གི་རྟོག་པས་བུམ་པ་བརྗོད་
པར་བྱའོ་སྙམ་ནས་བུམ་པ་ཞེན་པའི་ཡུལ་དུ་བཞག་ནས། ངག་ནས་བུམ་པ་ཞེས་བརྗོད་
པ་ན་དངོས་སུ་བུམ་པའི་སྒྲ་སྤྱི་བརྗོད་ཅིང་ཉན་པ་བོ་ལ་ལྟོ་ལྡིར་བ་མཚོན་པར་བྱེད་པའི་
སྣང་བ་འཆར་བ་དེས་བུམ་པ་དངོས་སུ་སྣང་བར་འཇོག་པ་ཡིན་ནོ། །འོན་ཀྱང་བུམ་པ་
ཞེས་བརྗོད་པའི་སྒྲས་བུམ་པ་དངོས་སུ་བརྗོད་པ་དང་རྟོག་པས་ཀྱང་བུམ་པ་དངོས་སུ་
རྟོགས་པའི་གོ་ཆོད་པས་ན། བུམ་པ་ལྟ་བུ་དོན་རང་མཚན་པ་རྣམས་ཀྱང་སྒྲ་རྟོག་གི་
དངོས་ཡུལ་ཡིན་པར་ཁས་ལེན་དགོས་ཏེ། དེ་ལྟ་མིན་ན་རང་མཚན་ཡིན་ན། རྟོག་
389



པའི་ཤུགས་ཡུལ་ཁོ་ན་དང་བསྟན་བཅོས་ཀྱིས་ཀྱང་ཤུགས་བསྟན་ཁོ་ནར་འགྱུར་བའི་སྐྱོན་
ཡོད་དོ། །གཞན་ཡང་སྒྲས་སྒྲ་དོན་མ་བརྗོད་པར་དོན་རང་མཚན་ཁོ་ན་དངོས་སུ་བརྗོད་
ན། དེ་རིང་གི་དུས་སུ་མང་བཀུར་རྒྱལ་པོ་དང་འཁོར་བསྒྱུར་དུང་སོགས་བརྗོད་མི་རུང་
བར་འགྱུར་རོ། ། དེས་ན་དགག་སྒྲུབ་ཀྱི་དངོས་རྟེན་ནི་སྒྲ་དོན་ཡིན་ཏེ། གཞན་དོན་
ལེའུ་ལས། ཕྱི་རོལ་རྟེན་མིན་སྒྲ་དོན་ལ། །བརྟེན་ནས་འདིར་ནི་སྒྲུབ་པ་དང་། །དགག་
པ་ཐམས་ཅད་འདོད་པ་ཡིན། །ཞེས་གསུངས་པའི་ཕྱིར། གལ་ཏེ་དགག་སྒྲུབ་བྱེད་པ་ན་
དོན་རང་མཚན་ཁོ་ན་ལ་བརྟེན་ན། སྒྲ་མི་རྟག་པར་སྒྲུབ་པའི་ཚེ་དང་པོར་སྒྲ་ངེས་པ་ན་
རྟོག་པའི་ངོར་སྒྲ་སྔར་མེད་གསར་དུ་གྲུབ་པ་ལྟར་སྣང་ཞིང༌། དེའི་རྗེས་སུ་སྒྲའི་སྟེང་དུ་
བྱས་པ་དང་མི་རྟག་པ་ངེས་པའི་ཚེ་བྱས་པ་དང་མི་རྟག་པ་ལ་འཁར་གཞོང་ལ་རྒྱ་ཤུག་
བརྟེན་པ་ལྟར་རམ་སྣམ་བུ་དཀར་པོ་དམར་པོར་སོང་པ་ལྟ་བུར་དང་པོར་བྱས་པ་དང་
དེའི་རྗེས་སུ་མི་རྟག་པ་སྔར་མེད་གསར་དུ་གྲུབ་པ་ལྟ་བུར་སྣང་བས། འདི་ལྟ་བུ་སྔ་ཕྱིའི་
རིམ་པ་འདི་དོན་རང་མཚན་ལ་མི་འཐད་དེ། སྒྲ་སྐྱེ་ཙམ་ནས་བྱས་མི་རྟག་དང་ངོ་བོ་
དབྱེར་མེད་དུས་མཉམ་པའི་ཚུལ་གྱིས་སྐྱེས་པ་ཡིན་པའི་ཕྱིར། དེའི་ཕྱིར་ཆོས་ཆོས་ཅན་
དང་ བསྒྲུབ་བྱ་སྒྲུབ་བྱེད་ཀྱི་ཐ་སྙད་རྣམས་ རྟོག་བཏགས་ལ་བརྟེན་ པར་ བསྒྲུབས་མོད།
འོན་ཀྱང་དགག་སྒྲུབ་ཀྱི་དངོས་རྟེན་ རང་མཚན་མ་ཡིན་གྱི་རང་མཚན་དགག་སྒྲུབ་ཀྱི་
དངོས་རྟེན་མིན་ཞེ་ན་རང་ཚིག་འགལ་བར་འགྱུར་ཞེས། རྗེའི་སྲས་མཆོག་རྣམ་པ་
གསུམ་ཁོས་གསུངས་སོ། ཁ་ཅིག རྟོག་པ་ཡིན་ན་སྣང་ཡུལ་ལ་འཁྲུལ་བས་མ་ཁྱབ་སྟེ།
རྟོག་པ་ཡིན་ན་དོན་སྤྱི་དོན་དུ་འཁྲུལ་བས་མ་ཁྱབ་པའི་ཕྱིར་ཏེ། ཤེས་བྱ་འཛིན་པའི་
རྟོག་པས་ཤེས་བྱའི་དོན་སྤྱི་ཤེས་བྱར་སྣང་བ་ལྟར་དུ་གྲུབ་པའི་ཕྱིར་ཟེར་པ་མི་འཐད་དེ།
ཤེས་བྱ་འཛིན་པའི་རྟོག་པས་ཤེས་བྱའི་དོན་སྤྱི་ཤེས་བྱ་དང་གཅིག་ཏུ་སྣང་བ་གང་ཞིག
ཤེས་བྱའི་དོན་སྤྱི་ཤེས་བྱ་དང་གཅིག་མ་ཡིན་པའི་ཕྱིར། དང་པོ་གྲུབ་སྟེ། རང་དོན་
ལེའུ་ལས། དེ་ལ་ངོ་བོ་ཕྱི་རོལ་དང༌། ། གཅིག་ལྟ་གཞན་ལས་ལོག་ལྟ་བུར། ། སྣང་བ་
གང་ཡིན་ཞེས་གསུངས་པ་ལྟར། རྟོག་པ་ལ་དོན་སྤྱི་སྣང་བ་ན་དོན་སྤྱི་དེ་དོན་དེའི་ངོ་བོ་
ལྟ་བུར་སྣང་བ་དང་། དོན་དེ་དང་གཅིག་ལྟ་བུར་སྣང་བ་དང་། དོན་དེ་མ་ཡིན་པ་
ལས་ལོག་པ་ལྟ་བུར་སྣང་བའི་ཁྱད་པར་གསུམ་ཚང་དགོས་སོ། །དེའི་ཕྱིར་རྟོག་པ་ཡིན་ན་
390



དོན་སྤྱི་དོན་དུ་འཁྲུལ་བས་མ་ཁྱབ་ཀྱང་དོན་སྤྱི་དོན་དང་གཅིག་ཏུ་འཁྲུལ་བས་ཁྱབ་བོ།
གཉིས་པ་ཡུལ་བཞིར་དབྱེ་བ་ལ། སྡེ་བདུན་དུ་སྐྲ་ཤད་འཛག་སྣང་གི་དབང་ཤེས་
ལ་གཟུང་ཡུལ་མེད་ཅིང༌། ཟླ་གཅིག་ཟླ་གཉིས་སུ་སྣང་བའི་དབང་ཤེས་ལ་གཟུང་ཡུལ་
ཡོད་ཅེས་གསུང་བ་རྣམས། རིགས་རྒྱུན་དུ་བཀག་ནས་གཞན་དུ་བཤད་པ་ལྟར་ཅུང་
ཟད་བཤད་པར་གྲུབ་ལ། སྤྱིར་མངོན་སུམ་གྱི་སྣང་ཡུལ་དང་གཟུང་ཡུལ་དོན་གཅིག་
ཀྱང་སྣང་ཡུལ་ནི་ཤེས་པ་ཀུན་ལ་ཡོད་དགོས་ཏེ། རྣམ་བཤད་དགོངས་པ་རབ་གསལ་
ལས། སྣང་བ་ཙམ་གྱི་ཡུལ་ཡང་མེད་པར་ཤེས་པ་ཡོད་པ་ངེས་པར་དཀའ་བའི་ཕྱིར་རོ།
ཞེས་གསུངས་པ་ལྟར་རོ། །དེས་ན་སྐྲ་ཤད་འཛག་སྣང་གི་དབང་ཤེས་ལ་གཟུང་ཡུལ་ཡོད་
དེ། དེའི་སྣང་ཡུལ་ཡོད་པའི་ཕྱིར། དེའི་སྣང་ཡུལ་ནི་ཡོད་དེ། དེ་ལ་སྐྲ་ཤད་དུ་སྣང་
བ་དེ་ཡིན་པའི་ཕྱིར། དཔེར་ན་ཟླ་བ་གཉིས་སྣང་གི་དབང་ཤེས་ལ་ཟླ་བ་གཉིས་སུ་སྣང་
བ་དེའི་སྣང་ཡུལ་ཡིན་པ་བཞིན་ནོ། །འོན་ཀྱང་སྐྲ་ཤད་འཛག་སྣང་གི་དབང་ཤེས་ལ་
གཟུང་ཡུལ་ཡོད་ཀྱང་གཟུང་དོན་མེད་དེ། གཟུང་དོན་ཅན་གྱི་ཤེས་པ་ཡིན་ན། ཕྱི་
རོལ་གཟུང་དོན་གྱི་མཐུ་ལས་སྐྱེ་དགོས་ཤིང་། སྐྲ་ཤད་སྣང་བའི་དབང་ཤེས་དེ་ཕྱི་རོལ་
གཟུང་དོན་གྱི་མཐུ་ལས་སྐྱེས་པ་མ་ཡིན་པར་བདག་རྐྱེན་དབང་པོ་བསླད་པའི་མཐུ་ལས་
སྐྱེས་པ་ཡིན་པའི་ཕྱིར་རོ། དེ་བཞིན་དུ་རྟོག་པ་ལ་གཟུང་ཡུལ་ཡོད་ཀྱང་གཟུང་དོན་མེད་
དེ། རྟོག་པ་རྣམས་བག་ཆགས་སད་པའི་མཐུ་ལས་སྐྱེ་བ་ཡིན་གྱི་ཕྱི་དོན་གཟུང་དོན་དུ་
བྱས་པའི་སྒོ་ནས་སྐྱེ་བ་མ་ཡིན་ནོ། ། གཟུང་དོན་ཞེས་པ་གཟུང་བ་ཕྱི་རོལ་གྱི་དོན་ཞེས་པ་
ཡིན་པས་མདོ་སྡེ་བས་འདོད་ཀྱི། སེམས་ཙམ་པས་མི་འདོད། ཞེན་ཡུལ་ཞེས་པ་ནི་
རྟོག་པའི་སྒོས་ཀྱི་ཆོས་ཡིན་ནོ། །རྟོག་པའི་སྣང་ཡུལ་དང་གཟུང་ཡུལ་ལ་སྤྱི་མཚན་གྱིས་
ཁྱབ་བོ། ། འོ་ན་བུམ་པ་ཆོས་ཅན། བུམ་འཛིན་རྟོག་པའི་གཟུང་ཡུལ་ཡིན་པར་ཐལ།
དེས་བཟུང་བའི་ཡུལ་ཡིན་པའི་ཕྱིར་ན། མ་ཁྱབ། དེ་བཞིན་དུ་བུམ་པ་བུམ་འཛིན་
རྟོག་པས་བཟུང་བའི་དོན་ཡིན་ཡང་གཟུང་དོན་མ་ཡིན་ནོ། ། ཚད་མའི་འཇུག་ཡུལ་ལ་
གཉིས་ཡོད་དེ། ཚད་མ་རྒྱུད་ལ་ལྡན་པའི་གང་ཟག་དེས་གཞི་དེ་ལས་རང་གི་འདོད་དོན་
གྱི་འབྲས་བུ་གྲུབ་ཏུ་རེ་ནས་དཔྱོད་པའི་གཞི་གཅིག་དང་། དེ་ལྟ་མ་ཡིན་པར་ཡོད་མེད་
སོགས་སུ་དཔྱོད་པའི་གཞི་གཉིས་ལས། དང་པོ་ལ་རང་མཚན་གྱིས་ཁྱབ་པ་ཡོད་པ་ལ་
391



དགོངས་ནས། མངོན་སུམ་ལེའུ་ལས། རང་གི་མཚན་ཉིད་གཅིག་གཞལ་བྱ། ཞེས་
གསུངས་ཤིང་། རང་དོན་ལེའུ་ལས། དོན་བྱེད་ནུས་པ་མ་ཡིན་ལ། །དོན་གཉེར་
བརྟག་པས་ཅི་ཞིག་བྱ། །མ་ནིང་གཟུགས་བཟང་མི་བཟང་ཞེས། །འདོད་ལྡན་བརྟག་
པས་ཅི་ཞིག་ཕན། །ཞེས་གསུངས་སོ། །ཚིགས་བཅད་འདིའི་དོན་ལ་རྒྱས་པར་སྤྲོ་རྒྱུ་ཡོད་
ཀྱང་ཁོ་བོས་གཅིག་དུ་བྲལ་གྱི་རྣམ་གཞག་འཁྲུལ་སྤོང་བདུད་རྩིའི་གཟེགས་མར་བཤད་
ཟིན་པས་དེར་བལྟའོ། །མདོར་ན་སྐྲ་ཤད་དབང་ཤེས་ལ་སྣང་ཡང་སྐྲ་ཤད་མེད་པ་ཡིན་ཏེ།
རང༌ མཚན་ དང༌ སྤྱི་ མཚན་ གང་ ཡང་ མ་ ཡིན་ པའི་ ཕྱིར། རང་ མཚན་ མ་ ཡིན་ ཏེ།
མངོན་སུམ་ལེའུ་ལས། སྐྲ་ཤད་ལ་སོགས་དོན་མིན་ཏེ། །དོན་དུ་མོས་པ་མེད་ཕྱིར་རོ། །
ཞེས་དང་། སྤྱི་མཚན་མ་ཡིན་ཏེ། དེ་ཉིད་ལས། སྐྲ་ཤད་སོགས་ནི་སྤྱི་མིན་ཏེ། །
དོན་དུ་ཞེན་པ་མེད་ཕྱིར་རོ། །ཞེས་གསུངས་པའི་ཕྱིར། དེའི་ཕྱིར་དབུ་མའི་རྣམ་བཤད་
དགོངས་པ་རབ་གསལ་ལས། མིག་ཤེས་ལ་སྐྲ་ཤད་དུ་སྣང་བ་ནི་གཟུགས་བརྙན་བཞིན་
དུ་གཟུགས་ཀྱི་སྐྱེ་མཆེད་དོ་ཞེས་གསུངས་པ་ལྟར་ཐལ་འགྱུར་བ་མ་གཏོགས་གྲུབ་མཐའ་
གཞན་གྱི་ལུགས་ལ་སྐྲ་ཤད་འཛག་སྣང་གི་དབང་ཤེས་ལ་གཟུང་དོན་མེད་པས་དམིགས་
རྐྱེན་མེད་ཀྱང༌། ཟླ་གཅིག་ཟླ་གཉིས་སུ་སྣང་བའི་དབང་ཤེས་ལ་དམིགས་རྐྱེན་ཡོད་པའི་
༼ཁྱད་པར་འཐད་དེ། ཟླ་བ་གཅིག་དེའི་དམིགས་རྐྱེན་ཡིན་པའི་ཕྱིར། ཁོ་ན་རེ། དེ་
མི་འཐད་དེ། ཟླ་བ་གཅིག་ཟླ་བ་གཉིས་སྣང་གི་དམིགས་རྐྱེན་ཡིན་པ་ཆོས་མཆོག་གིས་
བཀག་པའི་ཕྱིར། རྣམ་ངེས་དར་ཊིཀ་ལས། ཟླ་གཅིག་ཟླ་བ་གཉིས་སྣང་གི་དབང་
ཤེས་ཀྱི་དམིགས་རྐྱེན་དུ་འདོད་པ་ནི། སྐབས་འདིར་འཐད་ལྡན་དུ་བཀག་སྟེ། འཐད་
ལྡན་ལས། རབ་རིབ་ལ་སོགས་པས་དབང་པོ་ཉམས་པ་ལས་སྐྱེས་པ་ནི་ཕྱིན་ཅི་ལོག་གི་
རྣམ་པར་བཞག་པའི་ཕྱིར་སྐྱེད་པར་བྱེད་པ་ཡིན་ཡང་བཟུང་བ་མ་ཡིན་ཏེ། ཟླ་བ་གཉིས་
ཀྱི་ཤེས་པ་ལ་ཟླ་བ་གཅིག་གིས་རང་གི་རྣམ་པ་མ་བཞག་པའི་ཕྱིར་རོ་ཞེས་བཤད་དོ། །ཞེས་
གསུངས་པའི་ཕྱིར་ན་མ་ཁྱབ་སྟེ། དེའི་དོན་སྡེ་བདུན་ཡིད་ཀྱི་མུན་སེལ་དུ་བཤད་པ་ལྟར།
ཟླ་བ་གཉིས་སྣང་གི་དབང་ཤེས་ལ་ཟླ་བ་གཅིག་གི་རྣམ་པ་ཇི་ལྟ་བ་བཞིན་མ་གཏད་པའི་
དོན་ཡིན་གྱི། དབང་ཤེས་འཁྲུལ་བ་དེ་ལ་ཟླ་བ་གཅིག་གི་རྣམ་པ་གཏན་ནས་མི་འཆར་
ན། གྲུར་ཞུགས་པའི་རྐྱེན་གྱིས་ལྗོན་ཤིང་འགྲོ་བར་སྣང་བའི་དབང་ཤེས་ལ་ལྗོན་ཤིང་མི་
392



སྣང་བར་ཁས་ལེན་དགོས་པས། དེ་ལྟར་ན་དེ་ལ་ལྗོན་ཤིང་སྣང་བ་མྱོང་བས་གྲུབ་པ་
དང་འགལ་བས། དེས་ན་དུང་དཀར་སེར་འཛིན་ཀྱི་དབང་ཤེས་ལ་དུང་དང་གངས་རི་
སྔོན་པོར་སྣང་བའི་དབང་ཤེས་ལ་གངས་རི་སྣང་ཡང་དེ་དག་ཇི་ལྟ་བར་སྣང་བ་མ་ཡིན་
ནོ། །འོ་ན་རྡེའུ་རྟར་སྤྲུལ་བའི་ཚེ་ན་སྒྱུ་མའི་རྟར་སྣང་གི་དབང་ཤེས་ལ་རྡེའུ་སྣང་བར་ཐལ།
གངས་རི་སྔོན་པོར་སྣང་བའི་དབང་ཤེས་ལ་གངས་རི་སྣང་པའི་ཕྱིར་ཞེ་ན། སྤྱིར་སྒྱུ་མ་
སྣང་ཚུལ་ལ་གྲུབ་མཐའི་འདོད་ཚུལ་གྱི་ཁྱད་པར་ཕྲ་མོ་འགའ་བཤད་དུ་ཡོད་ཀྱང་གཅིག་དུ་
བྲལ་གྱི་རྣམ་གཞག་ཏུ་བཤད་ཟིན་པས་འདིར་མི་སྤྲོ་ལ། རྡེའུ་རྟར་སྤྲུལ་བའི་ཚེ་ན་མིག་
ཤེས་ལ་རྡེའུ་ལྟར་སྣང་ཡང་རྡེའུ་མི་སྣང་སྟེ། དེའི་ཚེ་ན་སྤྲུལ་གཞི་རེའུ་ཉིད་སྒྱུ་མའི་རྟའི་
ངོ་བོར་བསྒྱུར་ནས་སྣང་བ་ཡིན་པས་རྡེའུ་མི་སྣང་ལས། གངས་རི་སྔོན་པོར་སྣང་བའི་ཚེ་
ན་གངས་རི་སྔོན་པོར་མ་གྱུར་བས་དེ་གཉིས་མི་མཚུངས་སོ། །འོ་ན་སྒྱུ་མའི་རྟར་སྣང་བའི་
དབངཤེས་ཀྱི་དམིགས་རྐྱེན་ཡོད་དམ་མེད་ཅེ་ན། དེ་ཡོད་དེ། བར་སྣང་གི་ཁ་དོག་སྐྱ་
སེང་སེང་པོ་དང་མིག་གི་དབང་པོ་དང་སྒྱུ་མ་ལྟ་འདོད་ཀྱི་ཡིད་བྱེད་གསུམ་གྱི་ཚོགས་དོན་
ལས་དེའི་དམིགས་རྐྱེན་འཇོག་ཅིང་དེ་ལས་གཞན་འཇོག་རྒྱུ་མེད་པའི་ཕྱིར། མངོན་
སུམ་ལེའུ་ལས། སྣང་དབང་ཡིད་ལ་བྱེད་པ་ལས། ། གཞན་ནི་གཅིག་གི་ནུས་རྟོགས་
པ། །ཞེས་གསུངས་པའི་ཕྱིར། འོན་ཀྱང་གངས་རི་སྔོན་པོར་སྣང་བའི་དབང་ཤེས་ལ་
སྔོན་པོར་སྣང་བ་ཡོད་ཀྱང་སྔོན་པོ་རང་མཚན་པ་མི་སྣང་སྟེ། སྒྱུ་མའི་རྟར་སྣང་གི་
དབང་ཤེས་ལ་རྟ་སྣང་བ་མིན་པ་བཞིན་ནོ། ། གལ་ཏེ་གངས་རི་སྔོན་པོར་སྣང་བའི་དབང་
ཤེས་ལ་སྔོན་པོ་སྣང་ན་དེ་ལ་སྣང་བའི་སྔོན་པོ་ཁ་དོག་ཡིན་དགོས་ཤིང་ཁ་དོག་ཡིན་ན་གཞི་
གཅིག་གི་ཁ་དོག་ཡིན་དགོས་པས་གངས་རིའི་ཁ་དོག་ལས་འོས་མེད་པས་གངས་རིའི་སྟེང་
དུ་ཁ་དོག་སྔོན་པོ་གཞི་མ་གྲུབ་པའི་ཕྱིར། དེ་བཞིན་དུ་སྒྱུ་མའི་རྟར་སྣང་བའི་དབང་
ཤེས་ལ་རྟ་མཚན་ཉིད་པ་སྣང་བ་མ་ཡིན་པར་སྒྲུབ་སླའོ། ། སྟོང་ཐུན་དུ། དེ་ཡང་སྒྱུ་མའི་
སྤྲུལ་གཞི་དེ་ཤེས་པ་འཁྲུལ་བའི་ངོར་རྟ་གླང་དུ་སྣང་བ་ཡིན་གྱི། སྤྱིར་སྒྱུ་མའི་སྤྲུལ་གཞི་
རྟ་གླང་དུ་སྣང་བ་མིན་ཞེས་བྱར་མི་རུང་སྟེ། དེ་ལྟར་ན་སྣང་ཡུལ་ལ་འཁྲུལ་བ་མི་སྲིད་
པར་ཐལ་བའི་ཕྱིར་རོ། །ཞེས་པ་འདིས་སྤྲུལ་གཞི་རྡེའུ་དེ། རྡེའུ་རྟར་སྣང་གི་ཤེས་པའི་
སྣང་ཡུལ་དུ་བཤད་སྣང༌། སྟོང་ཐུན་དུ། བརླན་གཤེར་ཕོར་གང་ལྷ་ མི་ཡི་དྭགས་
393



གསུམ་ གྱི་ བལྟ་བྱ་ ཐུན་ མོང་ བར་ བཤད་ པས། དེ་ལྟར་ན་ མཐོང་བྱ་ ཡིན་ ནམ་ སྙམ།
འོན་ཀྱང་འོག་ཏུ། ཡི་དྭགས་ཀྱི་མིག་ཤེས་དེས་དེའི་ཚེ་ཆུ་དྭངས་ཤིང་བསིལ་བ་མ་མཐོང་
བར་ཐལ་བ་འཕེན་ན་ནི་ཤིན་ཏུ་འདོད་ཅིང་ཞེས་པ་འདིས་མཐོང་བྱ་མ་ཡིན་པར་གསལ་
ལོ། ། སྐྱེས་བུ་གཅིག་གི་གཟུགས་ལ་ཡིད་དུ་འོང་མི་འོང་གི་ཆ་ གཉིས་མེད་ཀྱང་། ཡི་
དྭགས་ལ་ཆུ་རྣག་ཏུ་སྣང་བ་ལས་གཟུགས་ཡིན་པ་འདྲ། དངོས་གཅིག་ཡིད་ནི་ཐ་དད་
ཅེས་པའི་དངོས་པོ་གཅིག་ལ་ཞིབ་ཆ་ཡོད། ཡང་ཡི་དྭགས་ཀྱིས་རྒྱང་རིང་ནས་ཆུ་ཀླུང་
མཐོང་ཡང་། ཆུ་འགྲམ་དུ་ཕྱིན་པ་ན་མི་མཐོང་བར་འོག་གཞིའི་ས་དང་གསེག་མ་སོགས་
མཐོང་ཞིང་མིག་ཤེས་དེ་ཡང་དེ་ལ་ཚད་མར་སོང་ཡང་། དེས་དྲངས་པའི་རྟོག་པས་ཆུ་
མེད་པར་སོ་གཞི་དང་གསེག་མ་སྐམ་པོ་ཡིན་ནོ་སྙམ་དུ་ཞེན་པ་ལོག་ཤེས་སུ་འཐད་པས་
འདི་ཚིག་འཁྲི་ཅུང་ཡོད་སྙམ། ཡང་ཆོས་དེའི་སྒྲ་བཤད་པའི་གཞི་ཡིན་ན་ཆོས་དེའི་སྒྲ་
འཇུག་པའི་གཞི་ ཡིན་པས་མ་ཁྱབ་ཏེ། དཔེར་ན་མཚོ་ལས་སྐྱེས་ པའི་སྤྲུལ་བ་བཞིན་
ནོ། །ཡང་རྟོག་མེད་ཤེས་པའི་ཡུལ་གྱི་གཙོ་བོ་སྣང་ཡུལ་ཡིན་ཡང་སྣང་བ་ཙམ་ཡུལ་གྱི་གཙོ་
བོ་མ་ཡིན་གྱི། སྣང་བ་དེའི་སྣང་གཞིར་གྱུར་བའི་སྣང་ཡུལ་ཉིད་སྣང་ཡུལ་གྱི་གཙོ་བོ་
ཡིན་ཏེ། ཞེས་སོ། །འོ་ན་མངོན་སུམ་ལེའུ་ལས། གཞལ་བྱ་གཉིས་ཕྱིར་ཚད་མ་གཉིས།
ཞེས་དང༌། ཡང་། དེ་ནི་རང་གཞན་ངོ་བོ་ཡིས། ། རྟོགས་ཕྱིར་གཞལ་བྱ་གཉིས་སུ་
བཞེད། །ཅེས་དང༌། ཡང་། མངོན་སུམ་ལྐོག་ཏུ་གྱུར་པ་ལས། །གཞལ་བྱ་གཞན་ནི་
ཡོད་མ་ཡིན། །དེ་ཕྱིར་གཞལ་བྱ་གཉིས་ཉིད་ཀྱིས། ། ཚད་མ་གཉིས་སུ་བཞེད་པ་དང་། །
ཞེས་པའི་གཞུང་ཚན་མི་འདྲ་བ་གསུམ་བྱུང་ཞིང་། གཞུང་ཚན་དང་པོ་དང་གསུམ་པ་
གཉིས་ཀས་གཞལ་བྱ་གཉིས་སུ་ངེས་པའི་རྟགས་ཀྱིས་འཇལ་བྱེད་གཉིས་སུ་ངེས་པར་སྒྲུབ་
བྱེད་ཡིན་ཙམ་དུ་མཚུངས་པས་ཟློས་སྐྱོན་མེད་དམ། དེར་མ་ཟད་གཞུང་ཚན་བར་པས་
འཇལ་བྱེད་གཉིས་སུ་ངེས་པའི་རྟགས་ཀྱིས་གཞལ་བྱ་གཉིས་སུ་ངེས་པར་སྒྲུབ་པ་འདི་སྒྲུབ་
ཚུལ་དང་པོ་དང་གོ་ལྡོག་པ་ལྟ་བུ་འདུག་པས། དེས་ན་གཞལ་བྱ་འཇལ་བྱེད་ཕན་ཚུན་
བསྒྲུབ་བྱ་སྒྲུབ་བྱེད་དུ་འགྱུར་བ་ཡིན་ནོ་ཞེ་ན། སྤྱིར་སྣང་ཡུལ་གཟུང་ཡུལ་འཇུག་ཡུལ་
ཞེན་ཡུལ་བཞིར་ཕྱེ་བའི་དགོས་པ་ནི། ཡུལ་ཅན་བློ་ཁོ་ནའི་སྣང་ཚུལ་སོགས་ཀྱི་སྒོ་ནས་
ཕྱེ་བ་ཡིན་པས། དེས་ན་རྗོད་བྱེད་ཀྱི་སྒྲ་ལྟ་བུ་ཡུལ་ཅན་ཡིན་ཡང་དེ་ལ་ཡུལ་བཞི་གང་
394



ཡང་མེད་པའི་གནད་དེར་ཐུག་ཅིང་། དེའི་ཕྱིར་ཡུལ་ཅན་བློ་ལ་མངོན་སུམ་དང་རྗེས་
དཔག་གཉིས་ལས། མངོན་སུམ་ལ་སྣང་ཡུལ་བཟུང་ཡུལ་འཇུག་ཡུལ་གསུམ་ལས་མེད་
ཅིང་དེ་གསུམ་དོན་གཅིག་པར་འཇུག་པའི་སྐབས་དུ་མ་ཡོད་ནའང་དེ་གསུམ་སོ་ སོར་
བཤད་པ་ལ་དགོས་པ་ཡོད་དེ། ཡུལ་གྱི་རྣམ་པ་ ཤུར་བའི་ལྡོག་ཆ་ནས་སྣང་ཡུལ་དང་
ཡུལ་གྱི་ངོས་ནས་རྣམ་པ་གཏད་པའི་ལྡོག་ཆ་ནས་གཟུང་ཡུལ་དང་ཡུལ་ལ་སྒྲོ་འདོགས་
བཅད་པ་ལྟར་དུ་དོན་རང་མཚན་གྱི་ངོ་བོར་གནས་པའི་ལྡོག་ཆ་ནས་འཇུག་ཡུལ་བཤད་པ་
ཡིན་པའི་ཕྱིར། རྗེས་དཔག་ལ་ཡུལ་བཞི་ག་ཡོད་ཅིང་དེའི་སྣང་ཡུལ་དང་གཟུང་ཡུལ་ནི་
སྤྱི་མཚན་ཁོ་ན་དང་འཇུག་ཡུལ་དང་ཞེན་ཡུལ་ནི་རང་སྤྱི་ཅི་རིགས་ལ་བརྟེན་ཅིང་དེ་
ཐམས་ཅད་དངོས་ཡུལ་གྱི་ལྡོག་ཆ་ནས་འཇོག་པ་ཙམ་མོ། །དེས་ན་འཇལ་བྱེད་བློས་རང་
མཚན་སྣང་ཡུལ་དུ་བྱས་ནས་གཞལ་བྱ་འཇལ་བ་དང་སྤྱི་མཚན་སྣང་ཡུལ་དུ་བྱས་ནས་
གཞལ་བྱ་འཇལ་བའི་ཚུལ་གཉིས་སུ་ངེས་པའི་རྟགས་ཀྱིས་ཚད་མ་ལ་མངོན་རྗེས་གཉིས་སུ་
ངེས་པར་སྒྲུབ་པ། གཞལ་བྱ་གཉིས་ཕྱིར་ཚད་མ་གཉིས་ཞེས་པའི་དོན་དང་། དེ་ལྟ་བུ་
བློས་འཇལ་ཚུལ་གཉིས་ཀྱི་གྲངས་ངེས་དང་པོར་བསྒྲུབ་ནས་དེའི་རྗེས་སུ་གཞལ་བྱ་མངོན་
ལྐོག་གཉིས་སུ་སྒྲུབ་པའི་རིམ་པ་ཤེས་པའི་ཆེད་དུ། མངོན་སུམ་ལྐོག་ཏུ་གྱུར་པ་ལས། །
གཞལ་བྱ་གཞན་ནི་ཡོད་མ་ཡིན། ཞེས་གསུངས་ཤིང་། དེ་ཕྱིར་གཞལ་བྱ་གཉིས་ཉིད་
ཀྱིས། ། ཚད་མ་གཉིས་སུ་བཞེད་པ་དང་། ཞེས་པ་ནི། གཞལ་བྱ་གཉིས་ཕྱིར་ཚད་མ་
གཉིས། ། ཞེས་པའི་དོན་བསྡུ་ཡང་ཡིན་པས་ཟློས་སྐྱོན་ཅུང་ཟད་ཀྱང་མེད་ལ། དེ་ནི་
རང་གཞན་ངོ་བོ་ཡིས། ། རྟོགས་ཕྱིར་གཞལ་བྱ་གཉིས་སུ་བཞེད། ། ཅེས་པ་འདིས་མངོན་
སུམ་གྱིས་རང་མཚན་སྣང་ཡུལ་དུ་བྱས་པ་དང་རྗེས་དཔག་གིས་སྤྱི་མཚན་སྣང་ཡུལ་དུ་བྱས་
པའི་ཚུལ་མི་འདྲ་བའི་དབང་གིས། གཞལ་བྱ་རང་སྤྱི་གཉིས་སུ་ངེས་པའི་རྒྱུ་མཚན་
འཆད་བྱེད་ཡིན་གྱི་ འཇལ་བྱེད་ཀྱི་རྟགས་ཀྱིས་ གཞལ་བྱ་དངོས་སུ་སྒྲུབ་པ་མིན་ནོ། །
མངོན་ལྐོག་ནི་མངོན་སུམ་ཚད་མས་དངོས་སུ་རྟོགས་པར་བྱ་བ་མངོན་གྱུར་དང་རྗེས་
དཔག་གིས་དངོས་སུ་རྟོགས་པར་བྱ་བ་ལྐོག་གྱུར་གྱི་དོན་ཡིན། རྗེས་དཔག་གིས་དངོས་
སུ་མ་རྟོགས་པའི་ཆོས་མེད་པས་གཞི་གྲུབ་ཚད་ལྐོག་གྱུར་ཡིན་པས་མངོན་ལྐོག་གཉིས་མི་
འགལ་ཞིང་། གཞན་ཡང་ཆོས་དེ་རྗེས་དཔག་གིས་དངོས་སུ་རྟོགས་པ་དང་ཆོས་དེ་ལྐོག་
395



ཏུ་ གྱུར་པའི་ཚུལ་གྱིས་རྟོགས་པ་གཉིས་ཀྱང་མི་འགལ་ཏེ། རྗེས་དཔག་གིས་ཆོས་དེ་
དངོས་སུ་རྟོགས་པའི་དོན་ནི་ཆོས་དེའི་དོན་སྤྱི་ཤར་བའི་སྒོ་ནས་རྟོགས་པའི་དོན་ཡིན་ལ་
ཆོས་དེ་ལྐོག་ཏུ་གྱུར་པའི་ཚུལ་གྱིས་རྟོགས་པ་ནི་རྟགས་ལ་བརྟེན་ནས་རྟོགས་པའི་དོན་ཡིན་
ནོ། །འོ་ན་སྤྱི་མཚན་ཆོས་ཅན། རྟགས་ཡང་དག་གི་བསྒྲུབ་བྱ་ཡིན་པར་ཐལ། རྗེས་
དཔག་གི་དངོས་གཞལ་ཡིན་པའི་ཕྱིར། མ་ཁྱབ་ན། རྗེས་དཔག་རྣམ་གཉིས་རང་དོན་
ནི། ། ཚུལ་གསུམ་རྟགས་ལས་དོན་མཐོང་ཡིན། །ཞེས་པ་དང་འགལ་ལ། མ་གྲུབ་ན།
གཞལ་བྱ་གཉིས་ཕྱིར་ཚད་མ་གཉིས། །ཞེས་པ་དང་འགལ་ལོ་ཞེ་ན། དེའི་ལན་ སྡེ་
བདུན་ཡིད་ཀྱི་མུན་སེལ་དུ། རྗེས་དཔག་ཡིན་ན་རྟགས་ཡང་དག་གི་བསྒྲུབ་བྱ་ཞིག་
འཇལ་བས་ཁྱབ་ཀྱང་། རྗེས་དཔག་གི་དངོས་གཞལ་ཡིན་ན་རྟགས་ཡང་དག་གི་བསྒྲུབ་
བྱ་ཡིན་མི་དགོས་སོ། །སྤྱི་མཚན་དངོས་སུ་རྟོགས་པའི་རྗེས་དཔག་གིས་བསྒྲུབ་བྱ་རྟོགས་
པ་ཡིན་ཏེ། དེས་ བུམ་ པའི་ སྒྲ་དོན་སྤྱི་མཚན་ཡིན་ པར་རྟོགས་ པའི་ཕྱིར་ གསུང་ལ།
འདི་ལྟར་ན་བུམ་པ་དངོས་སུ་རྟོགས་པའི་རྗེས་དཔག་གིས་གསེར་བུམ་བུམ་པ་ཡིན་པར་
རྟོགས་ཟེར་དགོས་སམ་བརྟག སྒྲ་མི་རྟག་པར་དངོས་སུ་རྟོགས་པའི་རྗེས་དཔག་ཆོས་
ཅན། སྒྲ་རྟག་པས་སྟོང་བའི་དོན་སྤྱི་ཤར་བའི་སྒོ་ནས་རྟོགས་པར་ཐལ། སྒྲ་རྟག་སྟོང་
དོན་སྤྱིའི་ཚུལ་གྱིས་རྟོགས་པའི་ཕྱིར་ན་ཁ་ཅིག་གིས་མ་ཁྱབ་ཟེར། ཡུལ་ཅན་བློའི་རྣམ་
གཞག་ལ། གཏན་ལ་དབབ་པའི་བསྡུས་པ་ལས། འཇིག་རྟེན་ལས་འདས་པའི་ཆོས་
རྣམས་ནི་དེ་བཞིན་ཉིད་ལ་དམིགས་པའི་རྐྱེན་གྱི་ས་བོན་དང་ལྡན་པར་སྐྱེ་ཡི་བག་ཆགས་
བསགས་པའི་ས་བོན་དང་ལྡན་པར་ནི་མ་ཡིན་ནོ་ཞེས་གསུངས་པ་ལྟར་མཉམ་བཞག་ཟག་
མེད་མངོན་སུམ་བག་ཆགས་བརྟན་པའི་ཤེས་པ་མིན་ཟེར་མོད། འོན་ཀྱང་སྔོན་པོ་ཕྱི་
རོལ་དོན་དུ་མ་གྲུབ་པོ་སྙམ་དུ་འཛིན་པའི་ཚོགས་སྦྱོར་སོགས་ཀྱིས་བག་ཆགས་འཇོག་
དགོས་པས་བག་ཆགས་དེའི་རྒྱུ་མཐུན་གྱི་འབྲས་བུ་གང་ཡིན་ཞེས་དཔྱད་ན་ཅུང་དཀའ་
བར་སྣང་ངོ༌། །
396



༄༅། །སྒྲོལ་བསྟོད་མཁས་པའི་གཙུག་རྒྱན་གྱི་རྣམ་
བཤད་མཁས་པའི་གཙུག་ནོར་གྱི་ཕྲ་རྒྱན་ཅེས་
བྱ་བ་བཞུགས་སོ། །
བླ་མ་དང་འཕགས་མ་སྒྲོལ་མ་གཉིས་སུ་མེད་པའི་ཞབས་ལ་ཕྱག་འཚལ་ལོ། ། ཚེ་
རབས་ཐམས་ཅད་དུ་རྗེས་སུ་བ་གཟུང་དུ་གསོལ། འདིར་ལེགས་བྲིས་མར་གྲགས་པ་རྗེ་
བཙུན་སྒྲོལ་མའི་བསྟོད་པ་མཁས་པའི་གཙུག་རྒྱན་ཅེས་བྱ་བ་བཤད་པར་བྱ་བ་ལ་གསུམ།
བསྟོད་ པའི་ སྔོན་ འགྲོ། དངོས་ གཞི། མཇུག་ གི་ དོན་ གསུམ་ མོ། ། དང༌ པོ་ ནི།
འཕགས་པ་སྤྱན་རས་གཟིགས་ དབང་ཕྱུག་ ལ་ ཕྱག་ འཚལ་ལོ། ། ཞེས་ པ་ དེ་ཡིན་ནོ། །
གཉིས་པ་ལ། བསྟོད་པ་དངོས་དང་། འདོད་དོན་ལ་གསོལ་བ་གདབ་པ་གཉིས།
དང་པོ་ལ། ལེགས་བྲིས་དཔལ་གྱི་བདག་པོ་གསེར་གྱི་མངལ། །ལྷ་ཡི་བླ་མ་གླང་གདོང་
དཔལ་གྱི་མགྲིན། །པདྨོའི་གཉེན་སོགས་ལྷ་བརྒྱའི་གཙུག་རྒྱན་གྱིས། །ཞབས་པད་གུས་
མཆོད་སྒྲོལ་མའི་ཞབས་ལ་འདུད། །ཅེས་པ་ནི། འཇིག་རྟེན་ན་བླ་མར་གྲགས་པའི་མཐུ་
པོ་ཆེ་རྣམས་ཀྱིས་མཆོད་ན་བདག་ཅག་ལྟ་ཅི་སྨོས་ཞེས་པའི་བརྡའ་ཡིན་པས། དེ་ཡང་
འདོད་གཟུགས་ཀྱི་ལྷ་རྣམས་ཀྱི་ལུས་ལ་བཀྲ་ཤིས་པའི་རི་མོ་ཡོད་པས་ན་ལེགས་བྲིས་ཞེས་
པ་ལྷ་དེ་དག་གི་སྤྱི་མིང་ཡིན་ཞིང་། བྱེ་བྲག་ཏུ་དཔལ་གྱི་བདག་པོ་ནི་ཁྱབ་འཇུག་དང་།
གསེར་གྱི་མངལ་ནི་ཚངས་པ་དང་ལྷ་ཡི་བླ་མ་ནི་ཕུར་བུ་དང་། གླང་གདོང་ནི་ཚོགས་
བདག་དང་། དཔལ་གྱི་མགྲིན་ནི་དབང་ཕྱུག་དང་། པདྨོའི་གཉེན་ནི་ཉི་མ་སྟེ་དེ་དག་
ལ་སོགས་པའི་ལྷ་བརྒྱ་ཕྲག་མང་བོས་རང་གི་སྤྱི་བོའི་གཙུག་རྒྱན་གྱི་ནོར་བུ་རིན་པོ་ཆེས་
གང་གི་ཞབས་ཀྱི་པདྨོ་ལ་གུས་པས་མཆོད་པར་བྱེད་པའི་རྗེ་བཙུན་སྒྲོལ་མའི་ཞབས་ལ་
འདུད་ཅེས་པའོ། །ཡང་། ཐུགས་རྗེ་ཆེན་པོའི་ཐུགས་རྗེའི་རྣམ་འཕྲུལ་གྱིས། །དུས་
གསུམ་རྒྱལ་བའི་མཁྱེན་བརྩེ་ནུས་པ་རྣམས། །རབ་མཛེས་འཕྲིན་ལས་ལྷ་མོའི་སྐུར་བསྟན་
ནས། །ཕོངས་པ་ཀུན་སྐྱོབ་སྒྲོལ་མའི་ཞབས་ལ་འདུད། ། ཅེས་པ་ནི། ཐུགས་རྗེ་ཆེན་པོ་
397



སྟེ་སྤྱན་རས་གཟིགས་དེའི་ཐུགས་རྗེའི་རྣམ་འཕྲུལ་གྱིས་དུས་གསུམ་རྒྱལ་བ་མ་ལུས་པའི་
མཁྱེན་བརྩེ་ནུས་པ་རྣམས་རབ་ཏུ་མཛེས་པའི་ལྷ་མོའི་སྐུར་བསྟན་ནས། བདག་ཅག་
ཕོངས་པ་ཀུན་ལས་སྐྱོབ་པའི་སྒྲོལ་མའི་ཞབས་ལ་འདུད་ཅེས་པའོ། །དེ་ནས། དབྱིངས་
རིག་རྣམ་དག་པད་ཟླའི་གདན་སྟེང་ན། །མར་གད་མདོག་ཅན་ཞལ་གཅིག་ཕྱག་གཉིས་
མ། ། ལང་འཚོ་རབ་རྒྱས་གཡས་བརྐྱངས་གཡོན་བསྐུམས་ཞབས། །ཐབས་ཤེས་ཟུང་་་
འབྲེལ་མ་ལ་ཕྱག་འཚལ་ལོ། །ཞེས་པ་ལ་དབྱིངས་ཏེ་ཡུལ་སྟོང་ཉིད་དང་། རིག་པ་སྟེ་
ཡུལ་ཅན་ཡེ་ཤེས་རང་བཞིན་གྱིས་རྣམ་པར་དག་ཅིང་། པདྨས་མཚོན་པའི་དོན་དམ་
བྱང་ཆུབ་ཀྱི་སེམས་དང་། ཟླ་བས་མཚོན་པའི་ཀུན་རྫོབ་བྱང་ཆུབ་ཀྱི་སེམས་གཉིས་གློ་
བུར་དྲི་མས་དག་ཚུལ་མཚོན་པའི་པད་ཟླའི་གདན་གྱི་སྟེང་ན། མར་གད་ལ་དམར་པོ་
དང་ལྗང་ཁུའི་རིགས་གཉིས་ལས་འདིར་ཕྱི་མའི་དབང་དུ་བྱས་ནས་སྐུ་མདོག་ནི་མར་གད་
མདོག་ཅན་ཏེ་འཕྲིན་ལས་སྣ་ཚོགས་ཀྱི་ལྷ་ཡིན་པར་མཚོན་ཞིང་། ཆོས་ཐམས་ཅད་རོ་
གཅིག་ཏུ་རྟོགས་པས་ཞལ་གཅིག་པ་དང་། ཚོགས་གཉིས་སྡུད་པར་བྱེད་ པའི་ཕྱག་
གཉིས་མ། ལང་ཚོ་རབ་ཏུ་རྒྱས་པ་ནི་བདེ་བ་ཆེན་པོ་རྒྱུས་པ་དང་། གཡས་བརྐྱངས་
ཤིང་གཡོན་བསྐུམས་པའི་ཞབས་གཉིས་ཀྱིས་ཐབས་ཤེས་ཟུང་འབྲེལ་མཚོན་པའི་རྗེ་བཙུན་
མ་ ལ་ ཕྱག་འཚལ་ལོ་ཞེས་ པ་ སྟེ་འདིས་སྐུ་འགྱིང་བག་ གི་ཉམས་དང་ལྡན་པར་བསྟོད་
པའོ། ། ཡང་། ནུ་འབུར་རབ་རྒྱས་ཟག་མེད་བདེ་བའི་གཏེར། །ཞལ་རས་ཟླ་བ་རྒྱས་
པའི་འཛུམ་དཀར་ཅན། །ཞི་བའི་ཉམས་ལྡན་ཐུགས་རྗེའི་སྤྱན་ཡངས་མ། ། སེང་ལྡེང་
ནགས་ཀྱི་མཛེས་མ་ཁྱོད་ལ་འདུད། {ཅེས་སོ། ནུམ་འབུར་ཞིང་རབ་ཏུ་རྒྱས་པ་ནི་ཟག་མེད་
བདེ་བའི་གཏེར་ཏེ། དཔེར་ན་ནུ་མ་ནུ་ཞོ་འཇོ་བའི་ཁུངས་ཡིན་པ་ལྟར། འདིར་ཡང་
ཟག་མེད་བདེ་བའི་འབྱུང་ཁུངས་མཚོན་པ་འམ། ཡང་ན་རང་ཅག་རྣམས་ལ་ཟག་མེད་
ཀྱི་བདེ་བ་སྟེར་བའི་བརྡའ་ཡིན་ཞེས་བཀྲལ་ཀྱང་མི་རུང་བ་མེད་དམ་སྙམ། ཞལ་རས་ནི་
སྟོན་གྱི་ཟླ་ པ་ཉ་གང་བ་ལྟར་རྒྱས་པ་འཛུམ་ཞིང་དཀར་བའི་མདངས་ཅན། ཞི་བའི་
ཉམས་དང་ལྡན་ཞིང་ནང་གི་ཐུགས་རྗེ་ཆེན་པོ་སྤྱན་ཟུང་ཡངས་མའི་གཟུགས་སུ་ཤར་བ།
བཞུགས་སའི་གནས་ནི་རི་བོ་གྲུ་འཛིན་ཀྱི་སེང་ལྡེང་ནགས་ན་བཞུགས་པས། གནས་
དེའི་བདག་པོ་ཡིན་པའི་ཆ་ནས་སེང་ལྡེང་ནགས་ཀྱི་མཛེས་མ་ཁྱོད་ལ་འདུད། ཅེས་
398



སོ། །གཡུ་ཡི་ལྗོན་ཤིང་ཡལ་ག་བརྐྱངས་འདྲ་བའི། །འཇམ་མཉེན་ཕྱག་གཡས་མཆོག་
སྦྱིན་ཕྱག་རྒྱུ་ནི། །མཁས་རྣམས་དངོས་གྲུབ་མཆོག་གི་དགའ་སྟོན་ལ། །མགྲོན་དུ་འབོད་
འདྲ་ཁྱོད་ལ་ཕྱག་འཚལ་ལོ། ། ཞེས་ པ་ནི། དཔེར་ན་གཡུ་ཡི་ལྗོན་ཤིང་གི་ཡལ་ག་་་་
བརྐྱངས་པ་དང་འདྲ་བའི་འཇམ་ཞིང་མཉེན་པའི་ཕྱག་གཡས་པ་མཆོག་སྦྱིན་གྱི་ཕྱག་རྒྱུ་
མཛད་པ་ནི། མཁས་པ་རྣམས་དངོས་གྲུབ་མཆོག་གི་དགའ་སྟོན་ལ་འདིར་ཤོག་ཅེས་
མགྲོན་དུ་འབོད་པ་དང་འདྲ་བ་ཁྱོད་ལ་ཕྱག་འཚལ་ལོ་ཞེས་པ་སྟེ་འདི་ནི་ཕྱག་གཡས་པས་
བརྡའ་སྟོན་ཚུལ་ལ་བསྟོད་པའོ། ། ཕྱག་གཡོན་དཀོན་མཆོག་གསུམ་མཚོན་སྐྱབས་སྦྱིན་
གྱིས། །འཇིགས་ པ་ བརྒྱ་ ཕྲག་ མཐོང་ བའི་སྐྱེ་བོ་རྣམས། ། མ་འཇིགས་ པ་ ཡིས་ མྱུར་དུ་
བསྐྱབ་པོ་ཞེས། ། གསལ་བར་མཚོན་ པ་ ཁྱོད་ལ་ཕྱག་འཚལ་ལོ། ། ཞེས་ པ་ནི། ཕྱག་
གཡོན་དཀོན་མཆོག་གསུམ་མཚོན་པའི་སྐྱབས་སྦྱིན་གྱི་ཕྱག་རྒྱ་མཛད་པ་ཡིས། འཇིགས་
པ་བརྒྱ་ཕྲག་སྟེ་འཇིགས་པ་མང་པོ་མཐོང་ནས་འཇིགས་ཤིང་སྐྲག་པའི་སྐྱེ་བོ་རྣམས་ལ་བོས་
ནས། - ཁྱེད་ཅག་མ་འཇིགས་ཤིག་ང་ཡིས་མྱུར་དུ་བསྐྱབ་པོ་ཞེས་འཕྲིན་ལས་མྱུར་བ་
གསལ་བར་མཚོན་པ་ཁྱོད་ལ་ཕྱག་འཚལ་ལོ་ཞེས་ཕྱག་གཡོན་པས་བརྡའ་སྟོན་ཚུལ་ལ་
བསྟོད་པའོ། །དེ་ནས། ཕྱག་གཉིས་ཨུད་པལ་སྔོན་པོས་མཚན་པ་ནི། །འགྲོ་ཀུན་སྲིད་
པའི་བདེ་ལ་མ་ཆགས་པར། །ཐར་བ་ཆེན་པོའི་གྲོང་དུ་ཞུགས་ཤིག་ཅེས། །བརྩོན་པའི་
ལྕག་གིས་སྐུལ་འདྲ་ཁྱོད་ལ་འདུད། །ཅེས་པ་ནི། ཕྱག་གཉིས་ན་ཨུད་པལ་སྔོན་པོས་
ཡཚན་པ་ནི། འགྲོ་བ་ཀུན་སྲིད་པའི་བདེ་བ་ལ་མ་ཆགས་པར་མྱུར་དུ་ཐར་པ་ཆེན་པོའི་
གྲོང་གི་ལམ་ལ་ཞུགས་ཤིག་ཅེས་བརྩོན་པའི་ལྕག་གིས་སྐུལ་བར་བྱེད་པ་དང་འདྲ་བ་ཁྱོད་
ལ་འདུད་ཅེས་ཕྱག་མཚན་གྱི་སྒོ་ནས་བསྟོད་པའོ། །པདྨ་རཱ་གའི་མདངས་ལྡན་འོད་དཔག་
མེད། །མཉམ་བཞག་བདུད་རྩིས་གང་བའི་ལྷུང་བཟེད་བསྣམས། །འཆི་མེད་དངོས་གྲུབ་
སྩོལ་བས་སྤྱི་བོར་བརྒྱན། །བདག་གི་འཆི་བདག་འཇོམས་པ་ཁྱོད་ལ་འདུད། །ཅེས་པ་ནི།
པདྨ་རཱ་གའི་མདངས་དང་ལྡན་པའི་རྒྱལ་བ་འོད་དཔག་མེད་ཀྱིས། ཕྱག་གཉིས་མཉམ་
བཞག་གི་སྟེང་ན་འཆི་བ་མེད་པའི་བདུད་རྩིས་གང་བའི་ལྷུང་བཟེད་བསྣམས་ནས་འཆི་
མེད་ཚེའི་རིག་འཛིན་གྱི་དངོས་གྲུབ་སྩོལ་བར་མཛད་པའི་ཚེ་ལྷ་དེ་ཡིས་རང་གི་སྤྱི་བོར་
རིགས་བདག་གི་ཚུལ་དུ་བརྒྱན་པ་ནི། བདག་ ཅག་གི་ དུས་མིན་གྱི་འཆི་བདག་གི་་་
399



འཇིགས་པ་འཇོམས་པ་ཁྱོད་ལ་འདུད་ཅེས་རིགས་བདག་གི་སྒོ་ནས་བསྟོད་པའོ། །དེ་ནས།
ཚོགས་གཉིས་མཐོ་རིས་བཟོ་བོའི་འདུ་བྱེད་ཀྱིས། །གཞལ་མེད་ལྷ་ཡི་ཡིད་བཞིན་ནོར་བུ་
རྣམས། །མཛེས་མཛེས་གཅིག་ཏུ་བསྡུས་པའི་ཡིད་འཕྲོག་ཅན། །ཀུན་གྱིས་བརྒྱན་པ་ཁྱོད་
ལ་ཕྱག་འཚལ་ལོ། །ཞེས་པ་ནི་སྙན་ངག་གཟུགས་ཅན་གྱི་རྒྱན་ཡིན་པས། དེ་ཡང་སྒྲོལ་
མས་སྔོན་བསགས་པའི་བསོད་ནམས་དང་ཡེ་ཤེས་ཀྱི་ཚོགས་གཉིས། མཐོ་རིས་བཟོ་བོ་
སྟེ་བྱེད་པ་པོ་ལྷ་ཡི་བི་ཤྭ་ཀརྨའི་གཟུགས་སུ་བཀོད། བཟོ་བོ་དེའི་ལག་པས་འདུ་བྱེད་
ཀྱིས། རིན་ཐང་གཞལ་དུ་མེད་པའི་ལྷ་ཡི་ཡིད་བཞིན་ནོར་བུ་རྣམས་ལས་གང་མཛེས་
ཤིང་མཛེས་པ་གཅིག་ཏུ་བསྡུས་ནས་བཟོས་པའི་ཡིད་འཕྲོག་པའི་རྒྱུན་ཀུན་ཀྱིས་བརྒྱན་པ་
ཁྱོད་ལ་ཕྱག་འཚལ་ལོ་ཞེས་པ་སྟེ་རྒྱན་གྱི་སྒོ་ནས་བསྟོད་པའོ། །དེ་ནས། མར་གད་རི་
བོས་འཇའ་ཚོན་གྱོན་པ་བཞིན། །སྐུ་སྟོད་ལྷ་རྫས་གོས་ཀྱི་ག་ཤ་ཅན། །ཕྲ་ཞིང་ལྡེམ་ལ་
མཛེས་པའི་རྐེད་སྐབས་ནི། །པཉྩ་ལི་ཀའི་ཤམ་ཐབས་འཛིན་ལ་འདུད། །ཅེས་སོ། །རྐང་
པ་དང་པོ་འདི་དཔེ་རྒྱུན་ལ་རབ་བརྟག་གི་ཉམས་ཅུང་ཟད་འདྲེས་པ་ཡིན་པས། མར་
གད་རི་བོས་འཇའ་ཚོན་སྣ་ལྔའི་གོས་གྱོན་པ་བཞིན་དུ། སྐུ་སྟོད་ལྷ་རྫས་གོས་ཀྱི་ག་ཤ་སྟེ་
སྟོད་གཡོགས་ཅན་དང་། སྐུ་སྨད་ཕྲ་ཞིང་ལྡེམ་ལ་མཛེས་པའི་རྐེད་སྐབས་ནི། པཉྩ་ལི་
ཀའི་སྟེ་ལྔ་ལེན་ཞེས་པའི་ཡུལ་ནས་བྱུང་བའི་གོས་ཀྱི་ཤམ་ཐབས་འཛིན་ལ་འདུད་ཅེས་ན་
བཟའ་མཛེས་པའི་སྒོ་ནས་བསྟོད་པའོ། ། ཡང་། གཡས་ན་མྱ་ངན་མེད་པའི་འོད་ཟེར་
ཅན། ། ཞི་བའི་ཉམས་ལྡན་གསེར་མདོག་ཉི་འོད་འཕྲོ། །གཡོན་ན་རལ་གཅིག་ནམ་་་
མཁའི་མཛེས་པ་འཕྲོག། ཁྲོ་ཆགས་བརྗིད་པས་མཛེས་པ་དེ་ལ་འདུད། །ཅེས་པ་ནི།
རྗེ་བཙུན་གྱི་གཡས་ཕྱོགས་ན་མྱ་ངན་མེད་པའི་ཤིང་གི་ཡལ་ག་འཛིན་པའི་ལྷ་མོ་འོད་ཟེར་
ཅན་མ་ཞི་ཞིང་འཛུམ་པའི་ཉམས་ལྡན། གསེར་གྱི་མདོག་འདྲ་བའི་ཉི་མའི་འོད་འཕྲོ་བ་
དང་། གཡོན་ཕྱོགས་ན་ལྷ་མོ་རལ་གཅིག་མ་སྔོན་མོ་ནམ་མཁའི་མཛེས་པ་འཕྲོག་པ་
དང་། གཙོ་འཁོར་གསུམ་ག་ཁྲོ་ཆགས་བརྗིད་པའི་ཉམས་ཀྱིས་མཛེས་པ་དེ་ལ་འདུད་
ཅེས་འཁོར་གྱི་སྒོ་ནས་བསྟོད་ པའོ། ། ཡང་། དྲུག་ ལྡན་ གླུ་དང་མཛེས་པའི་གར་ལ་་
མཁས། །གདུགས་དཀར་རྔ་ཡབ་པི་ཝང་གླིང་བུ་སོགས། ། རབ་འབྱམས་མཆོད་རྫས་
འཛིན་པའི་ལྷ་མོའི་ཚོགས། །ནམ་མཁའ་གང་བས་མཆོད་ལ་ཕྱག་འཚལ་ལོ། །ཞེས་པ་ནི།
400



དྲུག་ལྡན་ཞེས་པ་ལ། ཁ་ཅིག་གིས། ས་པཎ་ཀྱིས་མཛད་པའི་རོལ་མོའི་བསྟན་བཅོས་
ལས། འདྲེན་པ་དང་ནི་བཀུག་པ་དང་། །བསྒྱུར་བ་དང་ནི་ལྡེངས་ཉིད་དོ། །ཞེས་དང་།
དབྱངས་ཀྱིས་དྲངས་ལ་ཚིག་གིས་དགུག། དབྱངས་ཀྱིས་བསྒྱུར་ལ་ཚིག་གིས་ལྡེངས། །
དབྱུངས་ཀྱིས་དྲངས་ལ་ཚིག་དྲངས་དང་། །དབྱངས་ཀྱིས་བཀུག་ལ་ཚིག་བཀུག་དང༌། །
དབྱངས་ཀྱིས་བསྒྱུར་ལ་ཚིག་བསྒྱུར་དང་། །དབྱངས་ཀྱིས་ལྡེངས་ལ་ཚིག་ལྡེངས་དང༌། །
ཞེས་པ་ལྟར་དྲུག་ལ་བྱེད་ཟེར། ཡང་ཁ་ཅིག་གིས། སུམ་པ་པཎྜི་ཏའི་བླ་མཆོད་འགྲེལ་
པ་ལས། འགྱུར་ཁུག་འདེགས་འཇོག་ སྦོམ་ཕྲ་ སྟེ་ཡན་ལག་དྲུག་ལྡན་ ལྷན་ ཅིག་ ཏུ་་་
བསྔགས་པ་བརྗོད་པར་བྱེད་པ་དང་། ལུས་ཀྱི་བྱད་བཞིན་དང་། བསྔགས་པ་སྣ་
ཚོགས་པ་གསུམ་དང་། ་ དབུ་དང་བར་སྐབས་སུ་དང་ཐ་མར་ཡང་ཕྲལ་དུ་བསྔགས་པ་སྟེ་
ཤིན་ཏུ་སྙན་པའི་དྲུག་ལྡན་གླུ་དབྱངས་ཞེས་པ་ལྟར། དྲུག་ལ་བྱེད་ཟེར་བས་བརྟག་པར་
བྱ། གང་ ལྟར་ ཡང་། ཡན་ ལག་ དྲུག་ དང་ ལྡན་ པའི་ གླུ་ སྙན་ ལ་ མཁས་ པ་ དང་།
མཛེས་པའི་གར་འཁྲབ་པ་ལ་ མཁས་པ་དང་། གཞན་ཡང་གདུགས་དཀར་རྔ་ཡབ་་་
སོགས་མཛེས་པའི་རྣམ་འགྱུར་གྱིས་འཛིན་པ་དང་། འབུད་དཀྲོལ་གྱི་རིགས་པི་ཝང་
གླིང་བུ་སོགས་རབ་འབྱམས་ཏེ་མུ་མཐའ་མེད་པའི་མཆོད་རྫས་སྣ་ཚོགས་འཛིན་པའི་ལྷ་
མོའི་ཚོགས་ནམ་མཁའི་ཁམས་གང་བས་དུས་རྟག་ཏུ་མཆོད་པ་ལ་བརྩོན་པའི་སྒྲོལ་མ་ལ་
ཕྱག་འཚལ་ལོ་ཞེས་འཁོར་རྣམས་ཀྱིས་མཆོད་ཚུལ་ བསྟོད་པའོ། ། དེ་ནས། དཔལ་མོ་
ལེགས་བརྗོད་མ་དང་རི་སྐྱེས་སོགས། །ཡིད་འོང་འཆི་མེད་བུ་མོ་སྟོང་དག་གིས། །ཁྱོད་
དྲུང་བྲན་མོ་ཙམ་ཡང་ཐོབ་དཀའ་བ། །མཛེས་སྡུག་ལྷ་མོའི་སྐུ་ལ་ཕྱག་འཚལ་ལོ། །ཞེས་པ་
ནི་མཛེས་པ་ཕུལ་དུ་ཕྱིན་པར་བསྟོད་པ་ཡིན་པས། དེ་ཡང་ཁྱབ་འཇུག་གི་ཆུང་མ་དཔལ་
མོ་དང་། བརྒྱ་བྱིན་གྱི་ཆུང་མ་ལེགས་བརྗོད་མ་དང་། དབང་ཕྱུག་གི་ཆུང་མ་རི་སྐྱེས་
ལ་སོགས་པ་ཤིན་ཏུ་མཛེས་ཤིང་ཡིད་དུ་འོང་བའི་འཆི་མེད་ལྷ་ཡི་བུ་མོ་སྟོང་ཕྲག་མང་པོ་
དག་དང་། སོགས་ཁོངས་ནས་ལྷ་གཞན་དག་གི་མཛེས་མ་དེ་དག་གིས་རང་རང་མཛེས་
པར་རློམ་ཡང་མཛེས་པའི་ཆ་ནས་རྗེ་བཙུན་མ་དང་འགྲན་པ་ལྟ་ཞོག་ཁྱོད་ཀྱི་དྲུང་དུ་བྲན་
མོ་ཙམ་ཡང་ཐོབ་དཀའ་བས་ན་མཛེས་སྡུག་གི་ཆ་ཡོངས་སུ་རྫོགས་པའི་ལྷ་མོའི་སྐུ་ལ་ཕྱག་
འཚལ་ལོ་ཞེས་སྐུ་ལ་བསྟོད་པའོ། །དེ་ནས། ཐུགས་རྗེའི་ཆུ་འཛིན་རྒྱས་པའི་ཀློང་ཡངས་
401



ནས། ། གསུང་སྙན་ཚངས་དབྱངས་ སྤྲིན་གྱི་རྔ་སྒྲ་ཅན། ། གདུལ་བྱའི་འཛིན་མར་ཡན་
ལག་བརྒྱུད་ཆོས་ཚར། །ཀུན་ཏུ་འབེབས་མཁས་མ་ལ་ཕྱག་འཚལ་ལོ། །ཞེས་པ་ནི་སྙན་
ངག་གི་རྒྱུན་མཐའ་དག་གཟུགས་ཅན་ཡིན་པས། དེ་ཡང་རྗེ་བཙུན་མའི་ཐུགས་རྗེ་དེ་ཆུ་
འཛིན་ཏེ་སྤྲིན་གྱི་གཟུགས་སུ་བཀོད། སྤྲིན་ཏེ་ཤིན་ཏུ་མཐུག་ཅིང་རྒྱས་པའི་ཀློང་སྟེ་
དཀྱིལ་ཡངས་པ་ནས། གསུང་སྙན་པ་ཚངས་པའི་དབྱངས་ལ་འགྲན་པ་དེ་སྤྲིན་གྱི་རྔ་སྒྲ་
ཅན་ཏེ་འབྲུག་སྒྲ་གྲགས་པ་ཅན་གྱི་གཟུགས་སུ་བཀོད། གདུལ་བྱས་རྒྱུད་འཛིན་མ་སྟེ་ས་
གཞིའི་གཟུགས་སུ་བཀོད་པ་དེར། ཆུ་བོ་གང་གཱའི་བྱེད་ལས་དང་མཚུངས་པའི་ཡན་
ལག་བརྒྱད་དང་ལྡན་པའི་དམ་པའི་ཆོས་ཀྱི་ཆར་བ་ཆེན་པོ། གདུལ་བྱའི་ཁམས་དང་
མོས་པ་ལ་གཟིགས་ཏེ་དུས་ཀུན་ཏུ་འབེབས་མཁས་མ་ལ་ཕྱག་འཚལ་ལོ་ཞེས་གསུང་ལ་
བསྟོད་པའོ། །ཡང་། ཤེས་བྱ་ཀུན་གཟིགས་ཡོན་ཏན་རྒྱ་མཚོའི་གཏེར། །ཇི་བཞིན་མ་
ལུས་བརྗོད་པར་སུ་ཡིས་ནུས། ། བློ་གྲོས་ཐོགས་མེད་སྟོབས་བཅུ་མངའ་བའི་ཐུགས། །
མཁྱེན་རབ་མཐར་ཕྱིན་མ་ལ་ཕྱག་འཚལ་ལོ། ། ཞེས་པ་ཤེས་བྱ་ཀུན་ཇི་ལྟ་བ་བཞིན་དུ་
མཁྱེན་པའི་ཐུགས་རྒྱ་མཚོ་ལྟར་ཟབ་ཅིང་ཡངས་པ་དང་། རྒྱུ་མཚོ་དེ་ནོར་བུའི་འབྱུང་
ཁུངས་ཀྱི་གཏེར་ཡིན་པ་ལྟར། རྗེ་བཙུན་གྱི་ཐུགས་ཀྱང་ཡོན་ཏན་ཀུན་ཀྱི་འབྱུང་ཁུངས་
ཡིན་པ་དེ། ཇི་ལྟ་བ་བཞིན་དུ་མ་ལུས་པར་བརྗོད་པར་སུ་ཡིས་ནུས། ཁྱོད་་ཀྱི་བློ་གྲོས་
ཤེས་བྱ་ཀུན་ལ་ཐོགས་པ་མེད་པའི་ཚུལ་ནི། རྗེ་བཙུན་ཙོང་ཁ་བའི་ཞལ་ནས། དེ་ལྟར་
གནས་དང་གནས་མིན་ལས་ཀྱི་རྣམ་སྨིན་མོས་པ་འཇིག་རྟེན་ཁམས། །དབང་པོའི་རིམ་པ་
ཀུན་འགྲོའི་ལམ་དང་ཉོན་མོངས་རྣམ་བྱང་སྔོན་གྱི་གནས། །འཆི་འཕོ་སྐྱེ་དང་ཟག་པ་
ཟད་ལ་མཁྱེན་པ་ཐོགས་པ་མེད་འཇུག་པ། ། ཞེས་པ་ལྟར་སྟོབས་བཅུ་མངའ་བའི་ཐུགས་
དང་ལྡན་པའི་མཁྱེན་རབ་མཐར་ཕྱིན་མ་ལ་ཕྱག་འཚལ་ལོ་ཞེས་ཐུགས་མཁྱེན་པའི་ཡོན་
ཏན་ལ་བསྟོད་པའོ། །ཡང་། ཞི་བ་བརྙེས་ཀྱང་ཐུགས་རྗེའི་གཞན་དབང་གིས། ། སྡུག་
བསྔལ་རྒྱ་མཚོར་བྱིང་བའི་འགྲོ་བ་རྣམས། །ཐུགས་རྗེའི་ཕྱག་གིས་མྱུར་དུ་འདྲེན་མཛད་
མ། ། བརྩེ་བ་མཐར་ཕྱིན་མ་ལ་ཕྱག་འཚལ་ལོ། ། ཞེས་སོ། ། ཞི་ བ་མི་གནས་པའི་མྱང་
འདས་བརྙེས་ཀྱང་ཐུགས་རྗེ་ཆེན་པོའི་གཞན་དབང་དུ་སོང་བའི་དབང་གིས་སྡུག་བསྔལ་
གྱི་རྒྱ་མཚོར་བྱིང་ཞིང་ཉམ་ཐག་པའི་འགྲོ་བ་རྣམས་སྡུག་བསྔལ་རྒྱུ་དང་བཅས་པ་ལས།
402



ཐུགས་རྗེའི་ཕྱག་གིས་མྱུར་དུ་འདྲེན་པར་མཛད་མ་ཡིན་པས་བརྩེ་བ་མཐར་ཕྱིན་མ་ལ་ཕྱག་
འཚལ་ལོ་ཞེས་ཐུགས་བརྩེ་བའི་ཡོན་ཏན་ལ་བསྔགས་པའོ། །དེ་ནས། ཞི་རྒྱས་དབང་
དང་དྲག་པོའི་འཕྲིན་ལས་རྣམས། །རྒྱ་མཚོའི་རླབས་བཞིན་དུས་ལས་མི་འདའ་བར། །
ལྷུན་གྲུབ་རྒྱུན་མི་འཆད་པར་འཇུག་མཛད་མ། །མཛད་པ་མཐར་ཕྱིན་མ་ལ་ཕྱག་འཚལ་
ལོ། །ཞེས་པ་བདག་ཅག་རྣམས་ཀྱི་ཉེར་འཚེ་ཐམས་ཅད་ཞི་བར་བྱེད་པ་དང་། ལེགས་
ཚོགས་ཐམས་ཅད་རྒྱས་པར་བྱེད་པ་དང་། དབང་དུ་མི་འདུ་བ་རྣམས་དབང་བར་བྱེད་
པ་དང༌། ཤིན་ཏུ་མི་རིགས་པ་རྣམས་དྲག་པོའི་ལས་ཀྱིས་ཚར་གཅོད་པར་མཛད་པའི་
ལས་བཞིའི་འཕྲིན་ལས་རྣམས་རྒྱ་མཚོའི་རླབས་ བཞིན་དུས་ལས་མི་འདའ་བར་གདུལ་
བྱའི་རྒྱུད་ལ་འབད་མེད་ལྷུན་གྲུབ་ཏུ་རྒྱུན་མི་འཆད་པར་འཇུག་པར་མཛད་མ་ཡིན་པས།
མཛད་པ་མཐར་ཕྱིན་མ་ལ་ཕྱག་འཚལ་ལོ་ཞེས་ཐུགས་མཛད་པའི་ཡོན་ཏན་ལ་བསྔགས་
པའོ། །རྒྱ་མཚོའི་རླབས་བཞིན་དུས་ལས་མི་འདའ་བ་ནི། ཉི་མ་བདུན་རེའི་མཚམས་སུ་
ངེས་ཅན་དུ་འབྱུང་བར། མཁས་པ་ཆེན་པོ་གུང་ཐང་པ་དཀོན་མཆོག་བསྟན་པའི་སྒྲོན་
མེས་གསུངས་སོ། །ཡང་། འཇིགས་ཆེན་སྡུག་བསྔལ་བརྒྱད་དང་འབྱུང་པོའི་གདོན། །
ཉོན་མོངས་ཤེས་བྱའི་སྒྲིབ་པའི་འཇིགས་པ་རྣམས། །ཁྱོད་ཞབས་དྲན་པའི་མོད་ལ་སྐྱོབ་
ཡཛད་མ། ། ནུས་ པ་མཐར་ ཕྱིན་མ་ཕྱག་འཚལ་ལོ། ། ཞེས་ པ་འཇིགས་ པ་བརྒྱུད་ སྡུག་
བསྔག་བརྒྱུད་དང་གསུམ་ སོགས་འབྱུང་པོའི་གདོན་སྣ་ཚོགས་དང་། ཉོན་མོངས་པ་
དང་ཤེས་བྱའི་སྒྲིབ་པ་དང་དེའི་དབང་གིས་བྱུང་བའི་འཇིགས་པ་ཐམས་ཅད་རྗེ་བཙུན་
མའི་མཚན་བརྗོད་པའམ། སྐུ་དྲན་པའི་མོད་ལ་སྟེ་དེ་མ་ཐག་ཏུ་སྐྱོབ་པར་མཛད་མ་སྟེ་
ནུས་པ་མཐར་ཕྱིན་མ་ལ་ཕྱག་འཚལ་ལོ་ཞེས་ཐུགས་ནུས་པའི་ཡོན་ཏན་ལ་བསྔགས་་་་
པའོ། ། །
གཉིས་པ། འདོད་དོན་ལ་གསོལ་བ་བཏབ་པ་ལ་གཉིས། སྤྱིར་གསོལ་བ་དང་།
བྱེ་བྲག་ཏུ་གསོལ་བའོ། །དང་པོ་ནི། དེ་ལྟར་སྐྱབས་འོས་ཁྱོད་ཀྱི་ལུས་ཅན་རྣམས། །
ནད་རིམས་གདོན་བགེགས་དུས་མིན་འཆི་བ་དང་། །རྨི་ལམ་ངན་དང་མཚན་མ་ངན་པ་
སོགས། །འཇིགས་པ་ཀུན་ལས་མྱུར་དུ་བསྐྱབ་ཏུ་གསོལ། །ཞེས་སོ། །དེ་ལྟར་མཁྱེན་བརྩེ་ .
ནུས་པ་སོགས་ཀྱི་ཡོན་ཏན་མཐར་ཕྱིན་པས་ན་བ་གཏན་གྱི་སྐྱབས་སུ་འོས་པ་རྗེ་བཙུན་མ་
403



ཁྱོད་ཉིད་ཀྱིས། ལུས་ཅན་རྣམས་ནད་རིམས་དང་། གདོན་དང་། བགེགས་དང་།
དུས་མ་ཡིན་པའི་འཆི་བ་དང་། ཐ་ན་རྨི་ལམ་ངན་པ་དང་མཚན་མ་ངན་པ་ལ་སོགས་
པའི་འཇིགས་པ་ཀུན་ལས་ད་ལྟ་ཉིད་དུ་བསྐྱབ་ཏུ་གསོལ་ཞེས་པའོ། ། གཉིས་པ་ལ་བརྒྱུད་
ལས། དང་པོ་ང་རྒྱལ་གྱི་འཇིགས་པ་ནི། འཇིག་ཚོགས་ལྟ་བའི་རི་སུལ་གནས་བཅས་
ཏེ། །གཞན་ལས་མཆོག་ཏུ་འཛིན་པས་སེམས་ཁེངས་ཤིང་། །ཕ་རོལ་ཁྱད་དུ་གསོད་པའི་
སྤར་ཁྱིམ་ཅན། ། ང་རྒྱལ་སེང་གེའི་འཇིགས་པ་བསྐྱབ་ཏུ་གསོལ། ། ཞེས་སོ། །ཤོ་ལོ་ཀ་
འདིའི་ཚིག་གི་རྒྱན་ནི་གཟུགས་ཅན་གྱི་རྒྱན་ཡིན་ཞིང་། དོན་ནི་ང་རྒྱལ་དང་སེང་གེ་
གཉིས་ཆོས་གསུམ་གྱི་སྒོ་ནས་མཚུངས་པར་བསྟན་པ་ཡིན་པས། དེ་ཡང་སེང་གེ་གངས་
རིའི་སུལ་ལ་གནས་ནས་རི་དྭགས་གཞན་རྣམས་ལས་ང་སྟོབས་ཆེའོ་ཞེས་སེམས་ཁེངས་
ཤིང་། བྱ་དང་རི་དྭགས་སོགས་ང་ལ་ཅི་ཡང་མི་ཚུགས་ཞེས་སྤར་ཁྱིམ་རྣོན་པོ་ངོམས་
ནས་ཕ་རོལ་པོ་ཁྱད་དུ་གསོད་པའི་རང་བཞིན་ཀྱང་ཡིན་ཞིང་། དཔེ་དེ་བཞིན་དུ་ང་
རྒྱལ་ཡང་ཕུང་པོ་འཇིག་ཅིང་ཚོགས་པ་ལ་དམིགས་ནས་ང་རང་རྐྱ་ཐུབ་པར་འཛིན་པའི་
འཇིག་ལྟ་ལ་བརྟེན་ནས་གནས་བཅས་ཤིང་། གང་ཟག་གཞན་རྣམས་ལས་ང་ཆེ་བཟང་
ངོ་ཞེས་མཆོག་ཏུ་འཛིན་པས་སེམས་ཁེངས་ཤིང་། རང་ལས་གཞན་པ་ཐམས་ཅད་ཅི་
ཡང་མིན་ཞེས་ཁྱད་དུ་གསོད་པའི་རྣམ་པ་ཅན་གྱི་ང་རྒྱལ་སེང་གེའི་འཇིགས་པ་ལས་བསྐྱབ་
ཏུ་གསོལ་ཞེས་པའོ། །འདི་ལ་མཐར་ཆགས་སུ་འབྲུ་གནོན་ན་འདི་ལྟར། ཕུང་པོ་འཇིག་
ཅིང་ཚོགས་པ་ལ་དམིགས་ནས་ངའོ་སྙམ་དུ་འཛིན་པའི་འཇིག་ལྟ་རི་ལྟ་བུ་དེའི་སུལ་ལ་
གནས་བཅས་ཤིང༌། གང་ཟག་གཞན་ལས་ང་ཆེ་བཟང་ངོ་ཞེས་མཆོག་ཏུ་འཛིན་པས་
སེམས་ཁེངས་ཤིང༌། རང་ལས་གཞན་པའི་ཕ་རོལ་པོ་རྣམས་ཁྱད་དུ་གསོད་པའི་ང་རྒྱལ་
སེང་གེ་སྤར་ཁྱིམ་རྣོན་པོ་ཅན་ལྟ་བུའི་འཇིགས་པ་ལས་བསྐྱབ་ཏུ་གསོལ་ཞེས་པའོ། ། རི་
སུལ་ཞེས་པ་ལ། འདུལ་བ་ལུང་གཞིའི་འགྲེལ་བ་ལས། རི་སུལ་ནི་ཆུའི་འོད་པས་ཟོས་
པའི་རི་སུལ་ལོ། ། ཞེས་དང༌། ཡང་ བི་རོ་ཙ་ན་རཀྴི་ཏའི་ སློབ་སྤྲིང་འགྲེལ་ བ་ ལས།
དེའི་སུལ་ནི་དམའ་བའམ་གཞོལ་བའི་ཕྱོགས་སོ། །ཞེས་སོ། །ཡང་རི་སུལ་གྱི་སྐད་དོད་ད་
རཱི་ཞེས་པ། སི་ཏུ་གཙུག་ལག་ཆོས་ཀྱི་སྣང་བས་བཅོས་པའི་ཕུག་ཅེས་བསྒྱུར་འདུག་པས།
དེ་ལྟར་ན་བྲག་ཕུག་གམ་གད་པ་བརྐོས་པའི་ཁུང་བུ་ལ་བྱ་རིགས་སོ། །གཉིས་པ་གཏི་མུག་
404



གི་འཇིགས་པ་ནི། དྲན་ཤེས་ལྕགས་ཀྱུ་རྣོན་པོས་མ་བཏུལ་ཞིང་། །འདོད་ཡོན་མྱོས་ཆུ་
འཐུངས་པས་འཐོམས་པའི་མཐུས། ། ལོག་པའི་ལམ་ཞུགས་གནོད་འཚེའི་མཆེ་བ་་་་་
གཙིགས། ། གཏི་མུག་གླང་པོའི་འཇིགས་པ་བསྐྱབ་ཏུ་གསོལ། །ཞེས་སོ། ། དེ་ཡང་གཏི་
མུག་དང་ གླང་པོ་ཆེ་ གཉིས་ ཆོས་ གསུམ་ གྱི་ སྒོ་ནས་ མཚུངས་པར་བསྟན་ པ་ ཡིན་ པས།
སེམས་དྲན་ཤེས་དང་གླང་པོ་ཆེ་ལྕགས་ཀྱུ་རྣོན་པོས་མ་བཏུལ་བར་འདྲ་ཞིང་། སེམས་
འདོད་པའི་ཡོན་ཏན་གྱིས་མྱོས་ཤིང༌། གླང་པོ་ཆེ་མྱོས་ཆུ་སྟེ་ཆང་འཐུངས་པས་འཐོམས་
པའི་མཐུས། སེམས་དང་གླང་པོ་གཉིས་ཀ་ལོག་པའི་ལམ་ལ་ཞུགས་ནས་སེམས་ཅན་
གཞན་ལ་གནོད་ཅིང་འཚེ་བར་བྱེད། གླང་པོ་ཆེ་མཆེ་བ་རྣོན་པོ་གཙིགས་པར་བྱེད་པའི་
གཏི་མུག་གླང་པོ་ཆེ་སྨྱོན་པ་ལྟ་བུའི་འཇིགས་པ་ལས་བསྐྱབ་ཏུ་གསོལ་ཞེས་པའོ། ། གསུམ་
པ་ཞེ་སྡང་གི་འཇིགས་པ་ནི། ཚུལ་མིན་ཡིད་བྱེད་རླུང་གིས་བསྐུལ་བ་ལས། ཉེས་སྤྱོད་
དུད་སྤྲིན་འཁྲུགས་པའི་ ཀློང་དཀྱིལ་ན། ། དགེ་བའི་ནགས་ ཚལ་ བསྲེག་པའི་ནུས་པ་་་་
ཅན། །ཞེ་སྡང་མེ་ཡི་འཇིགས་པ་བསྐྱབ་ཏུ་གསོལ། །ཞེས་སོ། །དེ་ཡང་གོང་ལྟར་ཞེ་སྡང་
དང་མེ་གཉིས་ཆོས་གསུམ་གྱིས་ མཚུངས་ པ་ ལས། ཞེ་སྡང་ཚུལ་མིན་ཡིད་བྱེད་ཀྱིས་
བསྐུལ་བ་དང་། མེ་རླུང་གིས་བསྐུལ་བ་ལས། ཞེ་སྡང་གིས་ཉེས་པ་སྤྱོད་ཅིང་མེས་དུད་
སྤྲིན་འཁྲིགས་པའི་ཀློང་དཀྱིལ་ན་འབར་བས་ཞེ་སྡང་གིས་དགེ་བའི་རྩ་བ་གཅོད་ཅིང་།
མེས་ནགས་ཚལ་བསྲེག་པའི་ནུས་པ་ཅན་གྱི་ཞེ་སྡང་མེ་ལྟ་བུའི་འཇིགས་པ་ལས་བསྐྱབ་ཏུ་
གསོལ་ཞེས་པའོ། །བཞི་པ་ཕྲག་དོག་གི་འཇིགས་པ་ནི། མ་རིག་འཐིབས་པོའི་ཁུང་དུ་
མངོན་ཞེན་ཅིང་། ། གཞན་འབྱོར་ཕུན་ཚོགས་མཐོང་ཚེ་མི་བཟོད་པར། ། གདུག་ པའི་
དུག་གིས་མྱུར་དུ་ཁྱབ་བྱེད་པའི། །ཕྲག་དོག་སྦྲུལ་གྱི་འཇིགས་པ་བསྐྱབ་ཏུ་གསོལ། །ཞེས་
སོ། །དེ་ཡང་གོང་ལྟར་ཕྲག་དོག་དང་སྦྲུལ་གཉིས་རིམ་པ་བཞིན་དུ་ཕྲག་དོག་མ་རིག་པ་
འཐིབས་ པོ་ ལ་ བརྟེན་ ནས་ གནས་ ཤིང་། སྦྲུལ་ མུན་ཁུང་ དུ་ མངོན་ པར་ ཞེན་ ཅིང་།
ཕྲག་དོག་དང་སྦྲུལ་གཉིས་ ཀས་གཞན་གྱི་འབྱོར་བ་ཕུན་སུམ་ཚོགས་པ་མཐོང་བའི་ཚེ་མི་
བཟོད་པར་འདྲ་ཞིང༌། ཕྲག་དོག་གདུག་པ་སྟེ་ཞེ་སྡང་གི་རྐྱེན་གྱིས་ཁྱབ་པར་བྱེད་པ་
དང་སྦྲུལ་གྱིས་ཟིན་པའི་དུག་གིས་ལུས་ལ་མྱུར་དུ་ཁྱབ་པར་བྱེད་པའི་ཕྲག་དོག་སྦྲུལ་གྱི་
འཇིགས་པ་ལས་བསྐྱབ་ཏུ་གསོལ་ཞེས་པའོ། །ལྔ་བ་ལྟ་ངན་གྱི་འཇིགས་པ་ནི། བརྟུལ་
405



ཞུགས་དདམན་པའི་འབྲོག་དགོན་འཇིགས་རུང་དང་། །རྟག་ཆད་མྱ་ངམ་ཐང་ལ་རབོ་རྒྱུ་
ཞིང༌། ། ཕན་བདེའི་གྲོང་དང་དགོན་པ་ཀུན་འཇོམས་པའི། ། ལྟ་ངན་རྐུན་པོའི་འཇིགས་
པ་བསྐྱབ་ཏུ་གསོལ། །ཞེས་སོ། །དེ་ཡང་ལྟ་བ་ངན་པ་ནི་བརྟུལ་ཞུགས་དམན་པའི་སྤྱོད་པ་
ལ་ཞེན་ནས་བྱུང་ཞིང་། རྐུན་པོ་ནི་འབྲོག་དགོན་སྟེ་མི་མེད་ལུང་སྟོང་འཇིགས་སུ་རུང་
བ་ལས་བྱུང་བ་དང་། ལྟ་ངན་ནི་རྟག་ཆད་ཀྱི་མཐའ་ལ་ཞེན་ཅིང་རྐུན་པོ་ནི་མྱ་ངམ་ཐང་
ལ་རབ་ཏུ་རྒྱུ་ཞིང་། ལྟ་ངན་གྱིས་གནས་སྐབས་ཕན་པ་སྟེ་མཐོ་རིས་དང་། མཐར་ཐུག་
བདེ་བའི་སྟེ་ཐར་བའི་དཔལ་འཇོམས་པ་དང་། རྐུན་པོས་གྲོང་དང་དགོན་པའི་དཔལ་
འཇོམས་པའི་ལྟ་ངན་རྐུན་པོ་ལྟ་བུའི་འཇིགས་པ་ལས་བསྐྱབ་ཏུ་གསོལ་ཞེས་པའོ། ། དྲུག་
པ་སེར་སྣའི་འཇིགས་པ་ནི། མི་བཟད་སྲིད་པའི་བཙོན་ཁང་ར་བ་རུ། །ལུས་ཅན་རང་
དབང་མེད་པར་འཆིང་བྱེད་ཅིང་། །སྲེད་པའི་སྒོ་ལྕགས་དབྱེ་དཀས་འཁྱུད་པ་ཡི། །སེར་
སྣའི་ལྕགས་སྒྲོག་འཇིགས་པ་བསྐྱབ་ཏུ་གསོལ། །ཞེས་སོ། །དེ་ཡང་མི་ཟད་པ་སྟེ་འཇིགས་
སུ་རུང་བའི་སྲིད་པ་སྟེ་འཁོར་བ་བཙོན་ཁང་ལྟ་བུའི་ར་བ་རུ་ལུས་ཅན་རྣམས་ལས་དང་
ཉོན་མོངས་ཀྱིས་རང་དབང་མེད་པར་སྤྱིར་འཆིང་བར་བྱེད་ཅིང༌། སྒོས་སུ་སྙིང་པོ་མེད་
པའི་ནོར་ལོངས་སྤྱོད་ལ་སྲེད་པ་སྟེ་ཆགས་པའི་དབང་གིས་འཆིང་བར་བྱེད་པ་སྒོ་ལྕགས་
དབྱེ་དཀའ་བས་འཁྱུད་པ་དང་འདྲ་བའི་འགྲོ་བ་རྣམས་སེར་སྣའི་ལྕགས་སྒྲོག་གི་འཇིགས་
པ་ལས་བསྐྱབ་ཏུ་གསོལ་ཞེས་པའོ། །བདུན་པ་འདོད་ཆགས་ཀྱི་འཇིགས་པ་ནི། ཤིན་ཏུ་
བརྒལ་དཀའ་སྲིད་པའི་རྒྱུན་ཕྱོགས་འཁྱེར། །ལས་རླུང་དྲག་པོའི་རྐྱེན་དང་ཉེ་བ་ལས། །
སྐྱེ་རྒ་ན་འཆིའི་རྦ་ཀློང་རབ་འཁྲུག་པའི། ། འདོད་ཆགས་ཆུ་བོའི་འཇིགས་པ་བསྐྱབ་ཏུ་
གསོལ། །ཞེས་སོ། །དོན་ནི་འདོད་ཆགས་བསྟེན་པའི་མི་དེས་ཤིན་ཏུ་བརྒལ་བར་དཀའ་
བའི་སྲིད་པའི་རྒྱ་མཚོར་གཞོལ་བའི་ཆུ་ངོས་རྒྱུན་ཕྱོགས་སུ་ཁྱེར་ཞིང༌། བར་སྐབས་སུ་
ལས་ཀྱི་རླུང་དྲག་པོའི་རྐྱེན་དང་ཉེ་བ་ལས་ཏེ་ཕྲད་པ་ལས་སྐྱེ་རྒ་ན་འཆིའི་སྡུག་བསྔལ་གྱི་རྦ་
ཀློང་ རབ་ ཏུ་འཁྲུག་པའི་འདོད་ཆགས་ཆུ་བོའི་འཇིགས་པ་ལས་བསྐྱབ་ཏུ་གསོལ་ཞེས་
པའོ། ། བརྒྱད་པ་ཐེ་ཚོམ་གྱི་འཇིགས་ པ་ནི། ཀུན་ཏུ་རྨོངས་པའི་མཁའ་ལ་རབ་རྒྱུ་་
ཞིང༌། །ངེས་པ་དོན་དུ་གཉེར་ལ་ལྷག་པར་འཚེ། ། ཐར་བའི་སྲོག་ལ་རྒོལ་བའི་གདུག་པ་
ཅན། །ཐེ་ཚོམ་ཤ་ཟའི་འཇིགས་པ་བསྐྱབ་ཏུ་གསོལ། །ཞེས་སོ། །དེ་ཡང་ཐེ་ཚོམ་ནི་ཀུན་
406



ཏུ་རྨོངས་པའི་སྟེ་མ་རིག་པ་ལ་བརྟེན་ནས་སྐྱེ་བ་ལྟར། འདྲེ་ཤ་ཟ་ཡང་ནམ་མཁའ་ལ་
གནས་འཆའ་ནས་རབ་ཏུ་རྒྱུ་ཞིང་ཡིན་མིན་མཐའ་གཅིག་ཏུ་ངེས་པར་དོན་དུ་གཉེར་བ་
དག་ལ་ལྷག་པར་འཚེ་བའི་ཤ་ཟ་ལྟ་བུ་ཐེ་ཚོམ་ནི། ཇི་སྐད་དུ། མཛོད་ལས། འགྲོ་མི་
འདོད་དང་ལམ་ནོར་དང་། །ལམ་ལ་ཐེ་ཚོམ་དེ་སྙེད་ཅིག། ཐར་པར་བགྲོད་ལ་གེགས་
བྱེད་པ། །དེ་ཡི་ཕྱིར་ན་གསུམ་བསྟན་ནོ། །ཞེས་གསུངས་པ་ལྟར། ཐེ་ཚོམ་ནི་ཐར་པར་
བགྲོད་པ་ལ། ཤིན་ཏུ་གེགས་བྱེད་པའི་ཆ་ནས་ཐར་པའི་སྲོག་ལ་རྒོལ་བ་སྟེ་ཐེ་ཚོམ་ཟ་
བས་གཞུག་ཏུ་མི་སྟེར་བའི་གདུག་པ་ཅན་ཐེ་ཚོམ་ཤ་ཟའི་འཇིགས་པ་ལས་བསྐྱབ་ཏུ་གསོལ་
ཞེས་པའོ། ། དེ་དག་ནི་སེང་གེ་སོགས་ཕྱིའི་འཇིགས་པ་བརྒྱུད་དཔེར་བྱས་ནས་ང་རྒྱལ་
སོགས་ནང་གི་འཇིགས་པ་བརྒྱུད་ལས་སྐྱོབ་པར་གསོལ་བ་བཏབ་པ་ཡིན་ལ། རྒྱ་གཞུང་
ནའང་། སེང་གེ་ལ་ སོགས་པའི་འཇིགས་པ་བརྒྱུད་འདྲེན་ཚུལ་མི་འདྲ་ པ་ མང་མོད།
འོན་ཀྱང་གྲགས་ཆེ་བའི་སྔོན་གྱི་བྱུང་བ་ནི། ཏཱ་ར་ནཱ་ཐས་མཛད་པའི་སྒྲོལ་མའི་རྒྱུད་ཀྱི་
འབྱུང་ཁུངས་གསལ་བར་བྱེད་པའི་ལོ་ རྒྱུས་གསེར་གྱི་འཕྲེང་བ་ལས། སེང་གེ་་་་
འཇིགས་པ་ལས་བསྐྱབས་པ་ནི། ཤིང་འཐུ་བ་ཞིག་ནགས་ཚལ་དུ་སོང་བ་ལས། སེང་
གི་མོ་བཀྲེས་པ་དང་འཕྲད་ནས་ཟ་བར་བརྩམས་ཏེ་ཁར་ཐོགས་ནས་རང་གི་ཚང་དང་ཉེ་
བར་སོང་། དེར་འཇིགས་ཤིང་སྐྲག་ནས་སྒྲོལ་མ་ལ་གསོལ་བ་པཏབ་པས། མདུན་དུ་
བུད་མེད་ཤིང་ལོའི་གོས་ཅན་ཞིག་བྱུང་ནས་སེང་གེ་མོའི་ཁ་ནས་དེ་བླངས་ཏེ། གྲོང་ཁྱེར་
གྱི་ཚོང་འདུས་སུ་བཞག་གོ། གླང་པོའི་འཇིགས་པ་ལས་བསྐྱབས་པ་ནི། ཡུལ་གྱི་བུ་མོ་
ལོ་བཅུ་གཉིས་ལོན་པ་ཞིག་མེ་ཏོག་འཐུ་བར་ནགས་གསེབ་ཏུ་སོང་བ་ན། ལུ་ནི་ཞེས་བྱ་
བ་གླང་པོ་ཆེ་གཏུམ་པོ་དང་འཕྲད་དེ། དེས་སྣ་བཤལ་གྱིས་བཅིངས། མཆེ་བ་བསྣུན་
པར་བརྩམས་པ་ན། སྒྲོལ་མའི་མཚན་དྲན་པར་བྱས་ཤིང་། སྙིང་ཐག་པ་ནས་གསོལ་
བ་བཏབ་པས་གླང་པོ་ཆེ་དབང་དུ་གྱུར་ཏེ། རྡོའི་སྟེགས་མཐོན་པོ་ལ་བཞག་སྟེ། སྣ་
བཤལ་གྱིས་ཕྱག་བྱས་ཤིང་། ཡང་བླངས་ནས་གྲོང་ཁྱེར་གྱི་ཚོང་འདུས་ཀྱི་གནས་སུ་ཡང་
དེ་བཞིན་དུ་བྱས་སོ། ། དེ་ནས་འདུ་ཁང་དང༌། ལྷ་ཁང་དང༌། རྒྱལ་པོའི་ཕོ་བྲང་གི་
སྒོར་ཡང་དེ་ལྟར་དུ་བྱས་པས། བུ་མོ་འདི་ནི་བསོད་ནམས་དང་ལྡན་པ་ཞིག་གོ། ཞེས་
རྒྱལ་པོའི་བཙུན་མོར་གྱུར་ཏོ། ། མེའི་འཇིགས་པ་ལས་སྐྱབས་པ་ནི། ཤ་འཁོན་ཆགས་
407



པའི་ཁྱིམ་ཚང་གཅིག ནུབ་མོ་ཁང་པ་ལ་དགྲ་ཡིས་མེ་བཏང་བས་འབྲོས་པར་བརྩམས་
པ་ལས་མ་ཐར་བའི་ཚེ། ཀྱེ་སྒྲོལ་མ་ཀྱེ་མ་ཧོ་སྒྲོལ་མ་ཞེས་མཚན་ནས་བརྗོད་པས། ཁྱིམ་
གྱི་སྟེང་དུ་སྤྲིན་ཤིན་ཏུ་སྔོ་ཞིང་མཛེས་པ་ཞིག་བྱུང་སྟེ། ཆར་གྱི་རྒྱུན་གཉའ་ཤིང་ཙམ་
ཁྱིམ་ཁོ་ན་ལ་བབས་པས་མེ་ཞིའོ། ། དུག་སྦྲུལ་གྱི་འཇིགས་པ་ལས་བསྐྱབས་པ་ནི། གྲོང་
ཁྱེར་གྱི་ སྨན་འཚོང་མ་ཞིག་དུས་ལན་གཅིག་མེ་ཏོག་གི་དོ་ ཤལ་ལྔ་བརྒྱ་བྱིན་པའི་ཚོང་
དཔོན་ཞིག་རྙེད་དེ། ནམ་ཕྱེད་ཀྱི་དུས་ན་ཚོང་དཔོན་གྱི་ཁྱིམ་དུ་འགྲོ་བར་འདོད་པས།
རང་གི་ཁྱིམ་ནས་སོང་སྟེ། ལམ་དུ་ཤིང་ཤི་རི་ཥའི་ཡལ་ག་ཞིག་ལ་འཇུས་པ་ན། ཤིང་
ལ་འཁྲིལ་བའི་སྦྲུལ་གདུག་པས་ལུས་ལ་འཁྲིལ་ཞིང་ཟིན་པའི་ཚེ། རྗེ་བཙུན་མ་སྒྲོལ་མ་
དྲན་པར་བྱས་པ་ཙམ་གྱིས་དུག་སྦྲུལ་དེ་ཉིད་མེ་ཏོག་གི་འཕྲེང་བར་གྱུར་ནས། ཞག་
བདུན་གྱི་བར་དུ་ལུས་ལ་གནས་པར་གྱུར་ཏོ། ། དེ་ནས་སྦྲུལ་དེ་ཉིད་དཀར་པོ་དུག་དང་
བྲལ་བར་གྱུར་ནས་ཆུ་བོར་ཞུགས་སོ་ཞེས་གྲགས་སོ། ། ཚོམ་རྐུན་གྱི་འཇིགས་པ་ལས་་
བསྐྱབས་པ་ནི། གུ་ཛི་ར་ཐའི་ཡུལ་གྱི་ནང་ཚན་བྷ་རུ་གཙྪ་ཞེས་བྱ་བར། ཚོང་དཔོན་
ཤིན་ཏུ་ལོངས་སྤྱོད་ཆེ་བ་ཞིག་ཡོད་པ་མ་རུའི་ཡུལ་དུ་རྔ་མོང་སྟོང་ཙམ་དང་། ཁྱུ་མཆོག་
ལྔ་བརྒྱ་ཙམ་གྱིས་ཁལ་བཀལ་ཏེ་སོང་བ་ལས། ལམ་ཁར་ཆོམ་རྐུན་སྟོང་ཙམ་གནས་པའི་
འབྲོག་དགོན་པར་ཕྱིན་པས། སྔོན་དུ་སོང་བའི་ཚོང་བུ་ཐམས་ཅད་གསད་པའི་ཤ་ཁྲག་
རུས་པས་ཕྱོགས་ཐམས་ ཅད་དུ་ཁྱབ། ཚོང་བ་བརྒྱ་སྟོང་ནི་གསལ་ཤིང་ལ་བཙུགས།
ཆོམ་རྐུན་དེ་རྣམས་མིའི་ཤ་ཡང་ཟ་བ་སྲིན་པོ་ལྟ་བུ་ཡོད་པས། ཚོང་དཔོན་དེ་ཤིན་ཏུ་
འཇིགས་ནས། མགོན་སྐྱབས་གཞན་མེད་པས་སྒྲོལ་མ་ལ་གསོལ་བ་བཏབ་པས། སྒྲོལ་
མའི་སྤྲུལ་བ་དཔའ་བོ་གོ་མཚོན་ཐོགས་པའི་དམག་དཔག་ཏུ་མེད་པ་བྱུང་སྟེ། ཆོམ་རྐུན་
དེ་རྣམས་རྒྱང་རིང་དུ་བསྐྲད་ཅིང་ཤི་བསད་ནི་མེད་དོ། །དེ་ལྟར་ཆོམ་རྐུན་རྣམས་བྱེར་
བའི་ཤུལ་དུ་ཚོང་བ་དེ་ཉིད་བདེ་བར་ཕྱིན་ནས་སླར་ཡང་བྷ་རུ་གཙྪར་སླེབས་སོ། །བཙོན་
ར་ལས་བསྐྱབས་པ་ནི། རྐུན་པོའི་དཔོན་ཞིག་གིས་རྒྱལ་པོའི་བང་མཛོད་ཀྱི་ཁྱིམ་སུས་ཏེ་
སོང་བ་ན། གཞན་མགོན་སྐྱབས་མེད་དེ། སྒྲོལ་མ་ལ་གསོལ་བ་བཏབ་པས་འདབ་
ཆགས་ཁ་དོག་སྣ་ལྔ་བ་ཞིག་ནམ་མཁའ་ནས་བབས་ཏེ་བྱུང་ནས་ཞགས་པ་རྣམས་ཀྱང་
བཀྲོལ། བཙོན་ཁང་གི་སྒོ་ཡང་རང་ཕྱེ་བར་གྱུར་ཏེ། ཅི་བདེར་མཐོར་ནས་རང་ཡུལ་
408



དུ་ཕྱིན་པ་ན། རྨི་ལམ་དུ་བུད་མེད་རྒྱུན་ཐམས་ཅད་ཀྱིས་བརྒྱན་པ་ཞིག་བྱུང་སྟེ། གལ་
ཏེ་ཁྱེད་ངའི་དྲིན་དྲན་ན། ཁྱེད་ཅག་འཁོར་དང་བཅས་པ་རྐུན་པོའི་ལས་སྤོངས་ཤིག
ཅེས་བྱུང་བས་རྐུན་པོ་དེ་ཉིད་འཁོར་ལྔ་བརྒྱ་དང་བཅས་ཆོམ་རྐུན་གྱི་ལས་སྤངས་ནས་དགེ་
བ་རྒྱ་ཆེན་པོར་བྱེད་པ་བྱུང་ངོ༌། ། རྒྱ་མཚོའི་རླབས་ཀྱི་འཇིགས་པ་ལས་བསྐྱབས་པ་ནི།
ལྷོ་ཕྱོགས་ ཀྱི་ ལམ་ དུ་ཞུགས་ པའི་ ཚོང་ བ་ ལྔ་ སྟོང་ཙམ་ཞིག་ གྲུ་བོ་ ཆེ་ གསུམ་ བཟུང་ སྟེ།
གཟིངས་ཆེན་པོར་ཞུགས་ནས། རིན་པོ་ཆེའི་གླིང་དུ་ཕྱིན་ནས། གྲུ་གཅིག་ནི་རིན་པོ་
ཆིས་འཁེངས་པར་བྱས་སོ། ། ཡང་དེ་ནས་ སོང་བ་ན་ཙན་དན་ ས་ མཆོག་གི་ གླིང་དང་
འཕྲད་དེ། གྲུ་གཉིས་པ་ཙན་དན་ས་མཆོག་གིས་གང་བར་བྱས་སོ། ། དེ་ནས་ཡུལ་དུ་
འོང་བར་འདོད་པ་ལ། རྒྱ་མཚོའི་ནོར་བདག་རྣམས་ཁྲོས་ཏེ་རླུང་ཆེན་པོ་བཏབ་པས་
ཐག་རིང་དུ་ཁྱེར་རོ། །རྒྱ་མཚོའི་ཁ་དོག་མི་གཅིག་པ་མང་པོ་བརྒལ་བའི་མཐར། རྦ་
ཀློང་དྲག་ཏུ་འཁྲུགས་ པ་ཞིག་ཏུ་སླེབ། དེ་གོང་དུ་ཚོང་བ་རྣམས་ཀྱིས། ཚངས་པ།
ཁྱབ་འཇུག དབང་ཕྱུག ཟླ་བ། ཉི་མ། ཀུ་བེ་ར་ལ་སོགས་པ་རྣམས་ལ་ཉིན་
མཚན་དུ་གསོལ་བ་འདེབས་ཀྱང་མ་ཕན་ལ། དེར་གྲུའི་ཐག་པ་ཆད་དེ། རིན་པོ་ཆེ་
དང་ཙན་དན་གྱི་གྲུ་ཡང་སྟོར། གྲུ་ཆེ་ཡང་ནུབ་ལ་ཁད་པ་ན། དེ་ན་སངས་རྒྱས་པའི་
དགེ་བསྙེན་གཅིག་ཡོད་པས། སྒྲོལ་མ་དྲན་པས་ཡི་གེ་བཅུ་བའི་སྔགས་སྐད་གསངས་
མཐོན་པོས་བཟླས་པས། དེ་མ་ཐག་ཏུ་མཐུན་པའི་རླུང་བྱུང་སྟེ། གྲུ་ཚུར་ལོག་ནས་
ནུབ་གཅིག་ལ་འཛམ་བུའི་གླིང་དུ་སླེབས་པ་ན། རིན་པོ་ཆེ་དང་ཙན་དན་གྱི་གྲུ་ཡང་
རླུང་གིས་ཚུར་བདས་ཏེ་མཉམ་དུ་འཛོམ་མོ། ། ཤ་ཟའི་འཇིགས་པ་ལས་བསྐྱབས་པ་ནི།
ཤར་ཕྱོགས་ཀྱི་གཙུག་ལག་ཁང་ཞིག་ཏུ། ཉན་ཐོས་སེནྟ་པ་ཁོ་ན་གནས་པ་ཞིག་ཡིན་པ་
ལས། དེར་དུས་ལན་པ།ཅིག་ནུབ་མོ་རེས་ཀྱི་གཙུག་ལག་ཁང་གི་ཕྱི་རོལ་ཏུ་འཆག་ཏུ་སོང་
བའི་དགེ་སློང་རེ་རེ་ཤི་ནས། གཙུག་ལག་ཁང་དེ་ཉིད་ཀྱི་ཚོགས་པ་འགྲིབ་པར་གྱུར་པ་
ལས། ནུབ་གཅིག་དགེ་ཚུལ་ཞིག་འཚག་སར་སོང་བས། ཤ་ཟ་མདོག་ཇམ་ནག་ཅིང་
མི་སྡུག་པ་མཆེ་བ་གཙིགས་པ་གཅིག་བྱུང་ནས་མགོ་བོ་ནས་བཟུང་བ་ན། ཐེག་ཆེན་པ་
རྣམས་ལ་སྒྲོལ་མ་ཞེས་བྱ་བ་འཇིགས་བརྒྱད་ལས་སྐྱོབ་པ་གཅིག་ཡོད་ཅེས་ཟེར་གྱི་དེ་ལ་
སྐྱབས་སུ་འགྲོའི་སྙམ་ནས། སྒྲོལ་མ་ཞེས་མཚན་ནས་བོས་སོ། །དེར་ལྷ་མོ་ནག་མོ་རལ་
409



གྲི་ཐོགས་པ་ཞིག་བྱུང་ནས་ཤ་ཟ་དེ་ལ་སྡིགས་པ་ན། ཤ་ཟ་དེས་དགེ་ཚུལ་ལ་བཟོད་པར་
གསོལ་ཏེ། ས་འོག་ནས་ལྕགས་ཀྱི་བུམ་པ་མུ་ཏིག་གིས་གང་བ་ཞིག་ཕྱུང་ནས་བྱིན་ནོ། །
དེང་ཕྱིན་ཆད་གཙུག་ལག་ཁང་དེར་གནོད་པ་དེ་རྒྱུན་ཆད་དོ། ། ཞེས་གསུངས་པ་ལྟར་
རོ། ། དེ་ལ་ནང་གི་འཇིགས་པ་བརྒྱད་ནི་རྩ་ཉོན་དྲུག་གི་སྟེང་དུ་ཉེ་ཉོན་གྱི་ཕྲག་དོག་དང་
སེར་སྣ་གཉིས་བསྣན་པ་ཡིན་ལ། དེ་དག་གི་གོ་རིམ་ཡང་རགས་ཕྲའི་རིམ་པ་འམ་རྒྱུད་
ལ་སྐྱེ་ཚུལ་གྱི་རིམ་པ་གང་ཡིན་ཞེས་དཔྱད་རིགས་ཤིང་། དེ་བཞིན་དུ་ཐེ་ཚོམ་དང་ཤ་ཟ་
གཉིས་དཔེ་དོན་སྦྱོར་ཚུལ་ཇི་ལྟར་ཡིན་ཞེས་དཔྱོད་དགོས་ཀྱང་། ཁོ་བོ་རིག་པ་བརྟུལ་
བས་དཔྱིས་ཕྱིན་པར་བཤད་པའི་རྔོ་མི་ཐོགས་ལ། འོན་ཀྱང་གཡར་ཁྲལ་ཙམ་དུ་སྨྲ་ན།
ཤ་ཟ་སེམས་ཅན་ཕྲ་མོ་དེ་མངོན་ཤེས་མ་ཐོབ་པའི་སོ་སོ་སྐྱེ་བོ་རྣམས་ལ་བསྐལ་དོན་ཡིན་
པས། ཡུལ་འདི་དང་དེ་ལྟ་བུ་ལ་ཤ་ཟ་ཡོད་ངེས་ཀྱི་དམ་བཅའ་མི་ རིགས་པར་ཡིད་
གཉིས་འབའ་ཞིག་གི་ཡུལ་ཡིན་པ་བཞིན། ཐེ་ཚོམ་ཡང་རྣམ་པ་ཀུན་ཏུ་རང་གི་ཡུལ་ལ་
རྩེ་གཉིས་པའི་བློ་ཡིན་ཞེས་ན་རུང་ཙམ་སྣང་མོད། འོན་ཀྱང་གོང་དུ་སྨོས་པའི་ལོ་རྒྱུས་
ལྟར་ན་དེ་ལྟ་བུའི་ཤ་ཟ་དེ་རགས་པའི་ལུས་ཅན་ཞིག་ཏུ་མངོན་པས་དེ་ལྟར་ན་ཤ་ཟ་ལ་
རིགས་མང་པོ་ཡོད་དམ་མཁས་པ་རྣམས་དཔྱད་པར་འཚལ། ། གསུམ་པ་མཇུག་གི་དོན་ལ།
སྨོན་ལམ་བཏབ་པ་དང་། མཛད་བྱུང་ངོ༌། །དང་པོ་ལ། དམ་ཆོས་བསྒྲུབ་པའི་འགའ་
རྐྱེན་ཞི་ཞིང་མཐུན་རྐྱེན་ཚང་བར་སྨོན་པ་ནི། ཁྱེད་ལ་བསྟོད་ཅིང་གསོལ་བ་བཏབ་པའི་
མཐུས། །དམ་ཆོས་སྒྲུབ་པའི་འགལ་རྐྱེན་ཞི་བ་དང༌། ཚེ་དང་བསོད་ནམས་ད་པལ་དང་
འབྱོར་བ་སོགས། །མཐུན་པའི་རྐྱེན་རྣམས་ཡིད་བཞིན་འགྲུབ་པར་མཛོད། །ཅེས་པ་སྒྲོལ་
མ་ཁྱོད་ལ་དེ་ལྟར་བསྟོད་ཅིང་གསོལ་བ་བཏབ་པའི་མཐུ་ལ་བརྟེན་ནས། ཚེ་རབས་ཀུན་
ཏུ་དམ་པའི་ཆོས་སྒྲུབ་པའི་འགལ་རྐྱེན་ཞི་བ་དང༌། ཚེ་དང་བསོད་ནམས་དཔལ་དང་
འབྱོར་བ་ལ་སོགས་པའི་མཐུན་པའི་རྐྱེན་རྣམས་ཡིད་བཞིན་དུ་འགྲུབ་པར་མཛོད་ཅེས་
སྨོན་པའོ། །ཡང་འགྲོ་བ་རྣམས་བདེ་བ་ཅན་དུ་སྐྱེས་ནས་མྱུར་དུ་སངས་རྒྱས་པར་སྨོན་པ་
ནི། ཞིང་མཆོག་བདེ་བ་ཅན་དེར་འགྲོ་བ་ཀུན། ། འདྲེན་པ་འོད་དཔག་མེད་པས་རྗེས་
བཟུང་ནས། །དཀའ་བ་བརྒྱ་ཕྲག་སྤྱད་པ་མེད་པ་ཡང་། །མྱུར་དུ་སངས་རྒྱས་ས་ལ་རེག་
གྱུར་ཅིག། ཅེས་པ་ཞིང་མཆོག་བདེ་བ་ཅན་དེར་སྐྱེས་པའི་འགྲོ་བ་ཀུན་ཀྱང་འདྲེན་པ་
A10



འོད་དཔག་མེད་པས་དགྱེས་བཞིན་དུ་རྗེས་སུ་བཟུང་བ་ལ་བརྟེན་ནས། དཀའ་བ་བརྒྱ་
ཕྲག་སྟེ་མང་པོ་སྤྱད་པ་ལ་ལྟོས་པ་མེད་པར་ཡང་མྱུར་དུ་སངས་རྒྱས་ཀྱི་ས་ལ་རེག་གྱུར་ཅིག་
ཅེས་སྨོན་པའོ། །ཡང་བདག་ཀྱང་བྱང་ཆབ་ཀྱི་སེམས་ལ་བརྟེན་ནས་རྒྱལ་སྲས་ཀྱི་སྤྱོད་པ་
ལ་རྟག་ཏུ་སློབ་པར་སྨོན་པ་ནི། བདག་ཀྱང་རྟག་ཏུ་ཚེ་རབས་དྲན་པ་དང༌། །བྱང་ཆུབ་
སེམས་དང་ནམ་ཡང་མི་འབྲལ་ཞིང་། རྒྱལ་སྲས་སྤྱོད་པ་རླབས་ཆེན་ཚོལ་བ་ལ། །བརྩོན་
འགྲུས་ཆུ་བོའི་རྒྱུན་བཞིན་བསྟེན་པར་ཤོག། ཅེས་པ་བདག་ཀྱང་འདི་ནས་བཟུང་སྟེ་
དུས་རྟག་ཏུ་ཚེ་རབས་དྲན་པ་དང་བྱང་ཆུབ་ཀྱི་སེམས་དང་ནམ་ཡང་མི་འབྲལ་ཞིང་རྒྱལ་
སྲས་ཀྱི་སྤྱོད་པ་རླབས་ཆེན་ཚོལ་བ་ལ་ནམ་ཡང་མི་ཞུམ་པའི་བརྩོན་འགྲུས་ཆུ་བོའི་རྒྱུན་
བཞིན་དུ་བསྟེན་པར་ཤོག་ཅེས་སྨོན་པའོ། ། ཡང་རང་དོན་མིན་པར་གཞན་དོན་ཁོ་ན་
སྒྲུབ་པའི་མཐུན་རྐྱེན་ཚང་བར་སྨོན་པ་ནི། རང་དོན་སྒྲུབ་ལ་ནམ་ཡང་མི་རེ་ཞིང་། །
གཞན་དོན་འབའ་ཞིག་སྒྲུབ་ལ་གཞོལ་བ་དང་། །སྤྱན་དང་མངོན་ཤེས་སྨྲ་མཁས་བཟོད་
པ་སོགས། །གཞན་དོན་བྱེད་པའི་རྐྱེན་རྣམས་ཚང་བར་ཤོག། ཅེས་པ་བདག་ཚེ་རབས་
ཐམས་ཅད་དུ་རང་དོན་སྒྲུབ་ལ་ནམ་ཡང་མི་རེ་ཞིང་གཞན་དོན་འབའ་ཞིག་སྒྲུབ་ལ་གཞོལ་
བ་དང་། དེའི་ཚེ་ན་སྤྱན་ལྔ་དང་མངོན་ཤེས་དྲུག་དང་སྨྲ་མཁས་པ་དང་དཀའ་སྤྱད་
བཟོད་པ་ལ་སོགས་པའི་གཞན་དོན་བྱེད་པའི་རྐྱེན་རྣམས་ཚང་བར་ཤོག་ཅེས་སྨོན་པའོ། །
ཡང་བསྟན་པ་དང་འགྲོ་བའི་དོན་ཁོ་ནའི་ཆེད་དུ་སངས་རྒྱས་ཐོབ་པར་སྨོན་པ་ནི། རབ་
འབྱམས་ཞིང་དུ་རྒྱལ་བའི་དམ་ཆོས་ཀུན། ། རྒྱས་བར་བྱེད་ལ་ནམ་ཡང་མི་ཞུམ་ཞིང་། །
རྟག་ཏུ་སེམས་ཅན་ཀུན་དོན་བསྒྲུབ་པའི་ཕྱིར། ། རྒྱལ་བའི་གོ་འཕང་བདེ་བླག་ཐོབ་གྱུར་
ཅིག། ཅེས་པ་རབ་འབྱམས་ཏེ་གྲངས་མེད་པའི་ཞིང་དུ་རྒྱལ་བའི་དམ་ཆོས་ཀུན་རྒྱས་
པར་བྱེད་ལ་ནམ་ཡང་མི་ཞུམ་ཞིང༌། རྟག་ཏུ་སེམས་ཅན་ཀུན་གྱི་དོན་བསྒྲུབ་པའི་ཕྱིར་
དུ་རྒྱལ་བའི་གོ་འཕང་བདེ་བླག་ཏུ་ཐོབ་པར་གྱུར་ཅིག་ཅེས་སྨོན་པའོ། །གཉིས་པ་མཛད་
བྱུང་ནི། རྗེ་བཙུན་བཅོམ་ལྡན་འདས་མ་སེང་ལྡེང་ནགས་ཀྱི་སྒྲོལ་མ་ལ་བསྟོད་པ་མཁས་
པའི་གཙུག་རྒྱན་ཞེས་བྱ་བ་འདི་ནི། ཤཱཀྱའི་དགེ་སློང་དགེ་འདུན་གྲུབ་པ་དཔལ་བཟང་
པོས་ཡུན་རིང་དུ་གསོལ་བ་བཏབ་སྟེ། བྱང་ཆུབ་ཆེན་པོའི་དབེན་གནས་ཐེག་ཆེན་ཕོ་
བྲང་དུ་ལེགས་པར་སྦྱར་བའོ་ཞེས་པ་སྟེ་གོ་སླའོ། །འདིའི་ཡུན་རིང་དུ་གསོལ་བ་བཏབ་
411



ཅེས་པ། རྗེ་དགེ་འདུན་གྲུབ་དེ་ཉིད་རྗེ་བཙུན་སྒྲོལ་མ་ལྷག་པའི་ལྷར་བསྟེན་ནས་དགུང་
ལོ་ཡང་བརྒྱད་ཅུ་གྱ་བཞི་བཞེས་ཤིང་། དེའི་རིང་ལ་དམ་པའི་ཆོས་སྒྲུབ་པ་ལ་བར་ཆད་
གཏན་མེད་ ཅིང་། མཐུན་རྐྱེན་ ཐམས་ཅད་འབད་མེད་ལྷུན་གྲུབ་ ཏུ་བྱུང་བ་ ཡང་རྗེ་
བཙུན་སྒྲོལ་མའི་བཀའ་དྲིན་ཡིན་པ་བཞིན་རང་ཅག་ཀྱང་དེ་བཞིན་དུ་གསོལ་བ་གདབ་ན་
ཕན་ཡོན་དེ་དག་འབྱུང་བར་གདོན་མི་ཟའོ། །སྨྲས་པ། འབོལ་རྩོམ་དེ་ལྟ་བུ་ལ་རྣམ་
བཤད་ཀྱི། །དགོས་པ་ཆུང་ཡང་བསྐུལ་བ་པོ་ཡི་ངོར། །དོན་དང་མི་འགལ་ཚིག་གི་འབྲུ་
ནོན་ཙམ། །བསམ་པ་རྣམ་པར་དག་པས་བསྒྲུབས་པར་བྱས། །དགེ་བ་འདི་ཡང་འགྲོ་བ་
མ་ལུས་པ། སྣུབཤེས་གཉེན་དམ་པས་འཛིན་པའི་རྒྱུ་རུ་བསྔོ། །ཅི་ཡི་ཕྱིར་ན་ལེགས་ཚོགས་
ཅི་མཆིས་པ། ། བཤེས་གཉེན་དྲིན་ལས་བྱུང་བར་གསུངས་ ཕྱིར་རོ། ། ཞེས་སྒྲོལ་བསྟོད་
མཁས་པའི་གཙུག་རྒྱན་ཞེས་བྱ་བའི་རྣམ་པར་བཤད་པ་མཁས་པའི་གཙུག་ནོར་གྱི་ཕྲ་རྒྱུན་
ཞེས་པ་འདི་ཡང་ཨུ་རང་ཤོག་གི་ཆོས་རྗེ་ངག་དབང་ཆོས་དར་གྱིས་ལྷར་རྫས་སྲུང་གང་གི་
དོང་ཙེ་བཅས་བསྐུལ་བའི་ངོར། ལྷ་ལྡན་སྨོན་ལམ་ཆེན་མོའི་གྲྭ་སྐོར་བ་ཨ་ལག་ཤ་པ་
ངག་དབང་བསྟན་དར་ གྱིས་ རང་ལོ་ དོན་ བདུན་ ཐོག་ ཏུ་ སྦྱར་བའོ། ། ཛ་ཡནྟུ། །
འདི་ཡང་སྐུ་འབུམ་བྱམས་པ་གླིང་དུ་པར་དུ་བསྒྲུབས་པའོ། ། །
412



༄༅། །ཡིག་བསྐུར་རྣམ་གཞག་བཞུགས་སོ། །
དཔལ་ ལྡན་བླ་མ་དམ་པ་རྣམས་ལ་ཕྱག་འཚལ་ལོ། ། བརྩེ་བ་ཆེན་པོས་རྗེས་ སུ་
བཟུང་དུ་གསོལ། །འདིར་བླ་མ་རིན་པོ་ཆེའི་རྩོམ་འཕྲོ་ཡིག་བསྐུར་ཞིག་ཡོད་པ་འདི་ལྟར་
སྐྱབས་ཡུལ་དམ་པ་རྣམས་ལ་ཡིག་གེ་བསྐུར་པ་ཡིན་ཚེ། རྒྱལ་དབང་ཡབ་སྲས་ལྟ་བུ་ལ།
ལྷར་བཅས་འགྲོ་བ་ཡོངས་ཀྱི་གཙུག་རྒྱུན་ རྒྱལ་བའི་དབང་པོའི་ཞབས་པད་གསེར་ གྱི་
འཁོར་ལོའི་དྲུང་དུ། སོར་བཅུའི་འདབ་མ་སྤྱི་བོར་བཀོད་ཏེ་གསོལ་བ་འདེབས་སྙིང་།
ཚོགས་གཉིས་དཔལ་གྱིས་མཛེས་པའི་མཚན་དཔེའི་ངོ་མཚར་འབར་བའི་གཟུགས་སྐུའི་
དཀྱིལ་འཁོར་མཆོག་ ཏུ་དྭངས་ཤིང༌། ཞིང་འདིའི་བསྟན་འགྲོའི་རྩ་ལག་ཆེན་པོར་་་་
ཞབས་པད་བརྟན་ངོས་མཁའ་ཁྱབ་ཏུ་སྤྲོ་བའི་འཕྲིན་ལས་ཀྱི་འཇུག་པ་ཟབ་མོ་དུས་ལས་མི་
ཡོལ་བ་ནས། ཚུར་བཀའ་ཤོག་གནང་བའི་ལན་ཡིན་ན། དུས་ལས་མི་གཡེལ་བ་ནས་
སྐྱབས་འཇུག་རྡོ་རྗེ་ར་བ་ནས་མི་འདོར་བའི་བཀའ་ལུང་བཟང་པོ་ཕྱག་རྒྱ་པད་རག་གི་
མདངས་ཅན་གྱི་རི་མོ་བཀྲ་བ་བདེ་ཆེན་འཁོར་ལོའི་རྒྱུན་དུ་འབྱོར་བས་དགའ་བ་དང་གུས་
པ་ཚད་མེད་པ་ཐོབ་ལགས། འདི་ན་སྐྱབས་འོག་ཏུ་འཚོ་བའི་གུས་པ་རྣམས་ཀྱང་གསར་
འཚེའི་རིགས་ཀྱིས་དབེན་ཞིང་སྐྱབས་མགོན་ཡབ་སྲས་ལ་གསོལ་བ་འདེབས་བཞིན་པར་
མཆིས། གསོལ་རྒྱུ་ཡོད་ན་འདིར་འབྲི། སླད་ཆར་ཡང་། སྐྱབས་མགོན་རྒྱལ་བ་
གཉིས་པའི་མདོ་སྔགས་ཀྱི་བསྟན་པ་གསལ་བར་མཛད་པ་དང་ལྷ་དང་བཅས་པའི་འགྲོ་བ་
ཡོངས་ཀྱི་གཙུག་རྒྱན་དུ་ཞབས་པད་གསེར་གྱི་འཁོར་ལོས་བཀྲ་བ་སྐལ་བ་ཁྲི་ཕྲག་གི་བར་
དུ་ཚེ་མཐའ་ཡས་པའི་ངོ་བོར་བརྟན་པར་བཞུགས་ནས་བདག་སོགས་གུས་ལྡན་གདུལ་བྱ་
རྣམས་སྨིན་གྲོལ་གྱི་ལམ་བཟང་པོར་དཀྲི་བའི་འཕྲིན་ལས་ཀྱི་བཅུག་པ་འདོར་མེད་ཐུགས་
རྗེས་གཟིགས་པ་མཁྱེན་མཁྱེན་མཁྱེན། ཞེས་གསོལ་བ་འདེབས་རྟེན་རབ་དཀར་ལྷ་གོས་
གཞན་འབུལ་རྒྱུ་ཡོད་ན་འདིར་འབྲི། བཅས་ཕུལ། གཞན་བླ་ཆེན་རིགས་ལ་གོ་ས་
བསྟུན་པའི་དྲུང་དུ་བྲི་བ་སོགས་རིག་འོགྲེ་བགྱི། དཔག་མེད་བསྐལ་བར་སྦྱངས་པའི་
413



ཐུགས་བསྐྱེད་སྐྱ་རེངས་གསར་བས་སྡུན་བསུས་ཏེ་རླབས་ཆེན་སྤྱོད་པའི་རྟ་བདུན་གྱིས་ཉེ་
བར་དྲངས་པའི་གཟུགས་སྐུ་ཉིན་མོའི་འབྱུང་གནས་མི་མཐུན་རླུང་གི་བཞོན་པ་ལས་རིང་
དུ་བརྒལ་བར་གོར་མ་ཆག ཅེས་དང༌། ཡིག་ལན་ཡིན་ཚེ། བརྒལ་བ་ནས། རྟེན་
ལྡན་བཀའ་ཡི་འོད་ཟེར་སྤྲོ་བས་བད་ག་བློའི་འདབ་སྟོང་བཞད་པར་མཛད་པའི་ཚེ་ཡིད་
སྤྲོའི་འཛུམ་རླབས་ཅི་ཡང་གཡོ་བར་གྱུར། འདིར་གནས་གུས་ཕྲན་ཡང་སྲོག་གི་པད་མོ་
ལ་འཚེ་བྱེད་བ་ མོས་ མ་རེག་ཙམ་ནས་རྣམ་གཡེང་ཟད་མཐའ་མེད་པའི་ངང་དུ་འཕྱན་
བཞིན་པར་གནས་ལགས། དོན་ཟུར་ཡོད་ན། ཉེ་ཆར། འཚམས་ ཀྱི་ ཞུ་ གསོལ།
སྐབས་ཀྱི་གསོལ་བ་འདེབས་འབྲས། ཆེད་དུ་གསོལ་བ་འདེབས་སྙིང་། ཆེད་དུ་གསོལ་
འོས། སོགས་ཅི་མཛེས་དགོད་པར་བྱ་ཞིང་། རང་ལས་ཅུང་ཟད་མཐོ་བའི་ཐད་ཀ་ལ།
ཞུ་ དོན། ཆེད་འབུལ། ཆེད་དོན། ཆེད་ དུ་ ཞུ་མཆེད། འབུལ་ བའི་ སྙིང་ པོ།
ཆེད་དུ་ཞུ་བ། སྐབས་དོན་སོགས་འབྱོར་ཞིང་། རང་ལས་དམའ་བ་ལ་སྐབས་བབས་
ཀྱི་དོན་བསྙད་པར་བྱ་བ་ནི་སོགས་དོན་གང་ཡིན་བྲིས་པའི་མཇུག་ཏུ་གནས་ཚུལ་རིན་པོ་
ཆེར་ གསོལ་བ་ལགས་ཤིང༌། གནས་ཚུལ་ལགས། གནས་ཚུལ་དགོངས་ པ་ ཆོས་་་་་
དབྱིངས་སུ་བསྟི་བ། དགོངས་འཇག་ཞུ། དགོངས་པར་འཇོག་ པ་ མཁྱེན་ མཁྱེན།
སོགས་གང་འོས་སྦྱར་བའི་འཕྲོད་ཆེད་དུ་གསོལ་བ། སླད་དུའང་བསྟན་འགྲོ་ཡོངས་ལ་
སྨན་པའི་མཛད་བཟང་མཁའ་ཁྱབ་ཏུ་སྤྲོ་བས་མཐོང་ཐོས་དོན་ལྡན་དུ་མཛད་པ་མི་གཡེལ་
བ་ནས་གུས་ཕུན་ཀྱང་ཐུགས་དམ་ སྲུང་བའི་རྭ་གུར་ནས་མི་འདོར་བ་དང་། བཀའི་
ཕེབས་ ཚོགས་ ཀྱང་ འཆི་ མེད་ ཆབ་ བཟང་ རྒྱུན་ལ་ ཅོ་འདྲི་ བ་ ཅིས་ ཀྱང་ མཁྱེན་ མཁྱེན།
ཞེས་སྤྱན་རས་འཁྱུག་ཙམ་གཡོ་བའི་རྟེན་མཚོན་བྱེད་རབ་དཀར་ལྷ་རྫས་བཅས་དུས་དགེ་
བར་ཕུལ། བླ་ཆེན་སྤྱིར་ཡིན་ན། འགྲོ་བའི་གཙུག་རྒྱན་སྐྱབས་མགོན་རིན་པོ་ཆེའི་
ཞབས་ཟུང་ཡིད་བཞིན་དབང་རྒྱལ་གདོང་ལྔའི་དབང་པོས་གཏིག་པའི་དྲུང་དུ། གསོལ་
བ་འདེབས་པའི་སྙིང་པོ། རབ་མང་དགེ་ལེགས་འབུམ་གྱི་བྱེད་པོའི་མཛུབ་རྩེས་ལེགས་
པར་ བྲིས་ པའི་ མཚན་ བཟང་ རི་ མོའི་ རྒྱུན་ གྱིས་ སྤུད་ པའི་ གཟུགས་ སྐུའི་ སྣང་ བརྙན།
རིས་བྲལ་འགྲོ་བའི་ཡན་ ལག་མཆོག་གི་གཙུག་རྒྱན་དུ་ནམ་ཡང་གཡོ་བ་མེད་པ་དང༌།
ཀུན་མཁྱེན་བུ་རམ་ཤིང་བའི་བསྟན་པ་རིན་པོ་ཆེ་ལའང་གཞན་འདྲིང་མི་འཇོག་པའི་རྨད་
41:4



བྱུང་མཁས་པའི་བྱ་བ་རྣམ་གསུམ་གྱིས་སྨན་འདོགས་པར་མཛད་པའི་འཕྲིན་ལས་བཟང་
པོ་ཡར་ངོའི་ཟླ་བའམ་དབྱར་གྱི་ཆུ་བོའི་རྗེས་སུ་འགྲོ་བ་ནས་སྡེ་བཞིའི་སྒོ་འཕར་བརྒྱ་ཕྲག་
གཅིག་ཅར་དུ་འབྱེད་པ་གོར་མ་ཆག ཅེས་དང་། ཡིག་ལན་ཡིན་ཚེ། གཅིག་ཅར་
དུ་འབྱེད་པ་ནས་དམར་མ་དང་ཕྱག་རྒྱུས་སྒེག་པའི་བཀའ་ལུང་གི་གླེགས་པུ་སྤྱི་བོར་སོན་
པའི་ཚེ་སྤྲོ་དགའ་བརྟས་པ་ནི་ས་དང་པོའི་དགའ་བ་མིན་པས་མཚོན་དུ་མེད་པར་གྱུར་
ལགས། དམ་པ་གང་གི་ཐུགས་རྗེའི་གྲིབ་བསིལ་དུ་བདེ་བར་འཚོ་བའི་སྙོམས་ཐ་མ་ཀ་
དམར་པོ་ཅན་མིན་ན་འདི་མི་དགོས་ལས་པའང་ལྔ་བའི་ཕོ་ཉས་མ་གཙེས་ཙམ་ནས་ཞབས་
འདེགས་ བགྱི་འོས་ སུ་ བགྱིས་པའི་ཁུལ་དུ་ མཆི། འཚམས་ཞུ་ དགོས་ན་འདིར་འབྲི།
སླད་དུའང་རིས་བྲལ་འགྲོ་བའི་སྨན་ཡོན་དམ་པར་ཞབས་ཟུང་ལྷུན་པོའི་དོ་ཟླར་འཕོ་
འགྱུར་མེད་པ་ནས། ཐུགས་ཀྱི་གསང་བ་བསམ་གྱིས་མི་ཁྱབ་པའི་དགོངས་དབྱིངས་
ཟབ་མོར་གཞར་ཡང་མི་འདོར་བའི་བཀའ་དྲིན་གྱིས་ལྷག་པར་སྐྱོང་བ་དང་། བཀའ་
སྩལ་ཕེབས་འོས་ཀྱང་མེས་པོའི་རལ་ཀླུང་གི་རྒྱུན་ལ་འགྲན་པ་མཁྱེན་མཁྱེན། ཞུ་ཡིག་ལྷ་
རྒས་བཅས་མི་འཕྱུར་བའི་ཆེད་དུ་རྟགས་ཀྱིས་ཉེ་བར་སྤྱད་དེ་ཚེས་དགེ་བར་ཕུལ། བླ་
ཆེན་ཡིན་ན། ཡོངས་རྫོགས་བསྟན་ པའི་མངའ་བདག་བླ་མ་རིན་པོ་ཆེའི་ཞབས་ཀྱི་
འདབ་སྟོང་དྲི་མ་མེད་པའི་དྲུང་དུ། སོར་བཅུའི་འདབ་མ་སྙིང་ཁར་བཀོད་དེ་གསོལ་བ་
འདེབས་པའི་སྙིང་པོ། མཛེས་སྐུ་ཉིན་མོར་བྱེད་པའི་དཔལ་དུ་འབད་ཞིང་གཞན་ཕན་
འཕྲིན་ལས་ཀྱི་སྣང་བ་ཕྱོགས་ཀུན་ཁྱབ་བརྡལ་དུ་སྤྲོ་བས་སྐྱེ་དགུའི་རྒུད་མུན་སེལ་བའི་
དཔལ་ཡོན་དམ་པར་རྟག་བརྟན་བདེ་བ་ཆེན་པོའི་རང་བཞིན་དུ་འཚོ་ཞིང་གཞེས་པ་ནི་
བཀའ་དྲིན་མཆོག་གི་དཔྱིད་དུ་གྱུར། ཞེས་དང་། ཡིག་ལན་ཡིན་ཚེ། གཞེས་ངོས་
བདག་ཅག་རྗེས་སུ་འཛིན་པའི་བཀའ་ཤོག་གནང་སྐྱེས་གྱ་ནོམ་པས་སྤྲས་པ་འབྱོར་བས་
ཡིད་ལ་སྔོན་མེད་གུས་སྤྲོ་མཆོག་ཏུ་བརྟས་པར་གྱུར་ལགས། འདི་ན་གུས་པ་རྣམས་ཀྱང་
འཚོ་བ་དགེ་ཞིང་གསར་འཚེའི་རིགས་ཀྱིས་དབེན་པར་མཆིས། སླད་མར་ཡང་རྣམ་
ཀུན་ཐུགས་རྗེ་ཆེན་པོས་གཞར་ཡང་འདོར་མེད་བཀའ་དྲིན་མཆོག་གིས་རྗེས་སུ་བསྐྱང་བ་
བཅས་བཀའ་ཡིག་གི་བགྲོད་པ་ཚངས་པའི་རལ་ཀླུང་བཞིན་ཕེབས་པས་རེ་བའི་ཤིང་རྟ་
བུར་བུར་འགེངས་པ་མཁྱེན་མཁྱེན། ཡི་གེ་གཅེར་མིན་ཙམ་དུ་ལྷ་གོས་སྲིད་དུ་རིང་བ་
415



བཅས་ཚེས་དགེ་བར་ཕུལ། །
ཆོས་འབྲེལ་ཅན་གྱི་བླ་ཆེན་ཡིན་ན། ཟབ་རྒྱས་བསྟན་པའི་མངའ་བདག་བཀའ་
དྲིན་མཚུངས་མེད་བླ་མ་རིན་པོ་ཆེའི་ཞབས་པད་གསེར་གྱི་འཁོར་ལོའི་དྲུང་དུ། སྙིང་
ནས་དད་པས་ གསོལ་ བ་འདེབས་པའི་སྙིང་པོ། གནའ་ནས་གོམས་པར་བྱས་ པའི་་
ཚོགས་གཉིས་ཀྱི་ས་བོན་གྲུང་བོ་ཡོངས་སུ་སྨིན་པའི་སྐུ་མཆོག་ཡོངས་འདུའི་ལྗོན་བཟང་
འཕྲིན་ལས་བཟང་པོའི་འབྲས་བུ་གཡུར་དུ་ཟ་ཞིང་། སྐལ་ལྡན་མཐོ་རིའི་དཔལ་མོའི་རེ་
འདོད་སྐོང་བའི་དཔལ་ཡོན་དམ་པར་འཚོ་གཞེས་གཡོ་བ་མེད་པ་ནི་བཀའ་དྲིན་ལས་ཀྱང་
ཆེས་བཀའ་དྲིན་དུ་གྱུར། ཞེས་དང་། ཡིག་ལན་ཡིན་ཚེ། འཚོ་གཞེས་གཡོ་བ་མེད་
བ་ནས་གླེགས་པུ་རྟེན་བཅས་གནང་བ་ཕྱག་རྒྱ་ཕྱག་རྟགས་དམར་པོ་ཅན་མེད་ན་ཚིག་གཞན་དུ་
བསྒྱུར། པདྨ་རཱ་གའི་གཟི་འོད་འཕྲོ་བཞིན་པ་ཡན་ལག་མཆོག་གི་དོ་ཀེར་དུ་བཅིངས་པའི་
མོད་ལ་ཡིད་དགའི་པད་འདབ་ཀུན་ནས་འཛུམ་དམུལ་བ་ནི་བཀའ་དྲིན་བླ་ན་མེད་པའི་
དཔྱིད་དུ་སྨིན་ལགས། གང་གི་བཀའ་དྲིན་གྱིས་ ཉེ་བར་འཚོ་ བའི་ གུས་ལྡན་པའང་
འབྱུང་ལུས་ལ་ གསར་འཚེའི་རིགས་གྱིས་མ་བསླད་ཙམ་དུ་འཚོ་ལགས། འཚམས་ཞུ།
སླད་མའི་དུས་སུ་ཡང་། ཕན་བདེའི་འབྱུང་གནས་རྒྱལ་བསྟན་རིན་པོ་ཆེ་ཉིད། སྐྱེས་
བུ་དམ་པ་རྣམས་ཞལ་མངོན་སུམ་དུ་བཞུགས་པ་ལ་རག་ལས་པས་ན་མགོན་བྲལ་བདག་
ཅག་ཐུགས་བརྩེ་བས་ཉེ་བར་དགོངས་ཏེ་སྐལ་བརྒྱར་ཞབས་པད་གཡོ་བ་མེད་པ་ནས་ཚད་
མེད་ ཐུགས་ རྗེའི་གདུགས་དཀར་སྲིད་རྩེའི་བར་དུ་ གཡོ་ བའི་ གྲིབ་བསིལ་ དུ་ལུས་ ཅན་
མཐའ་དག་ཚུད་པའི་སྐྱབས་འཇུག་དགོངས་དབྱིངས་སུ་ཐིམ་པ་ནས་ཐུགས་རྗེ་ཆེན་པོས་
བཏང་མི་ཕོད་པའི་གསུང་གི་གསང་བ་ཟབ་མོའི་ཅོད་པཎ་སྤྱི་བོའི་རྒྱུན་དུ་སྤུད་པའི་བཀའ་
དྲིན་མི་ཆུང་བ་མཁྱེན་མཁྱེན། ཞེས་ཞུ་ཡིག་པདྨའི་རྫིང་བུར་སྤྱན་རས་ཀྱི་ངང་མོ་དར་
ཅིག་ བབ་པའི་རྟེན་དུ་ཁ་བཏགས་དྲི་མེད་བཅས་ཕུལ། བླ་ཆེན་ཡིན་ན། ཡོངས་
རྫོགས་བསྟན་པའི་རྩ་ལག་མཚུངས་པ་མེད་པའི་སྐུ་རིན་པོ་ཆེའི་ཞབས་ཟུང་དྲི་མ་མེད་པ་
ཉན་དྲུང་དུ། སོར་བཅུའི་འདབ་མ་བདེ་ཆེན་འཁོར་ལོའི་གནས་སུ་བཀོད་དེ་གསོལ་བ།
མཚན་དཔེའི་ངོ་མཚར་ཀུན་ནས་འབར་བའི་གཟུགས་སྐུ་ནམ་མཁའི་ཐིག་ལེ་སྒྲིབ་མེད་དུ་
གསལ་བར་འཚོ་ཞིང་གཞེས་ལ། གཞན་དྲིང་མི་འཇོག་པའི་འཕྲིན་ལས་ཀྱི་ སྣང་ བ་
41 6



མཁའ་ཁྱབ་ཏུ་བདོ་བས་བསྟན་འགྲོའི་པད་ཚལ་ཡངས་པའི་གསོས་སུ་སྨིན་པ་ནི་འགྲོ་བ་
ཡོངས་ལ་གཞལ་དཀའ་བའི་བཀའ་དྲིན་དུ་གྱུར། ཞེས་དང་། ཡིག་ལན་ཡིན་ཚེ།
གསོས་སུ་སྨིན་པ་ནས་ཕྱག་ཕྱག་རྟགས་དམར་པོ་མིན་ཚེ་ཚིག་གཞན་དུ་བསྒྱུར། རྒྱ་པད་རག་
གིས་མཚན་པའི་བཀའ་ལུང་གཙུག་ཏུ་སོན་པས་སྔོན་མེད་ཀུན་དགའ་གསར་བའི་རོ་ལ་ཅི་
ཡང་བརྩེན་པར་གྱུར་ལགས། འདི་ན་གང་གི་ཐུགས་རྗེས་སྲོག་ཟུངས་སུ་འཚོ་བ་བོ་ལྔ་
བའི་མགྲོན་དུ་མ་རིངས་ཙམ་ནས་རྣམ་གཡེང་ ཟད་མཐའ་མེད་པའི་གཞོན་ནུས་ བྲིད་
བཞིན་པར་གནས་ལགས། འཚམས་ཞུ། སླད་ཀྱི་ཆར། གསང་གསུམ་རྡོ་རྗེའི་རང་
བཞིན་ཅན་སྲས་བཅས་རྒྱལ་བ་རྒྱ་མཚོའི་འཕྲིན་ལས་དང་མཉམ་པར་འགྲོ་བ་ཡོངས་ཀྱི་
མགོན་སྐྱབས་དམ་པར་འཚོ་གཞེས་བརླིང་བའི་ཆོ་ག་ལས་ནམ་ཡང་མི་གཡེལ་བ་ནས།
གང་ཅིའི་བརྩེ་སྐྱོང་གིས་མི་ལྷོད་པའི་བཀའ་ལུང་རིན་པོ་ཆེ་ལམ་གསུམ་བབ་པའི་རྒྱུན་གྱི་
རྗེས་སུ་ སྙེགས་པ་མཁྱེན་མཁྱེན། ཞེས་གསོལ་བ་འདེབས་རྟེན་ རབ་ དཀུར་ལྷ་ རྫས་་་་
བཅས་ཕུལ། ཆོས་འབྲེལ་ཅན་ཡིན་ན། སངས་རྒྱས་ཀུན་དངོས་མི་ཡི་གར་གྱིས་རོལ་
བ་འགྲོ་བའི་གཙུག་རྒྱན་བླ་མ་རིན་པོ་ཆེའི་ཞབས་ཀྱི་པདྨོའི་དྲུང་དུ། སྒོ་གསུམ་གུས་པས་
གསོལ་བ་འདེབས་འབྲས། རིང་མོ་ཞིག་ནས་གོམས་པའི་ཚོགས་ཟུང་ཆུ་གཏེར་ཆེན་
པོའི་ཀློང་ནས་ལེགས་པར་ཐོན་པའི་གང་སྐུ་བདེ་འབྱུང་གཙུག་རྒྱན་སྐལ་ལྡན་ཡོངས་ཀྱི་
མོས་མཁར་སྒྲིབ་མེད་དུ་བསིལ་དཀར་འོད་སྟོང་གི་དྲ་བས་འཁྱུད་ཅིང་། ཡོངས་ལ་ཁྱབ་
པའི་རྨད་བྱུང་གསང་གསུམ་འཕྲིན་ལས་ཀྱི་ཟེར་ཕྲེང་ཁྱབ་བརྡལ་དུ་འཛུམ་བཞིན་པའི་
ངང་ཚུལ་ལས་ནམ་ཡང་གཡོ་བ་མེད་པ་ནི་ས་གསུམ་གྱི་འགྲོ་བ་ཀུན་ལ་བཀའ་དྲིན་བླ་ན་
མེད་པར་བསྐྱང་བ་ལས་ གཞན་དུ་ཅི། འདིར་འཁོད་ པའང་སྐྱབས་ཡུལ་དམ་ པའི་་་
ཐུགས་རྗེའི་གུར་ཁྱིམ་དུ་ཉེར་འཚེའི་ཚ་གྲང་གིས་མ་ནོངས་པར་གྱི་ནར་འཚོ་བའི་གནས་
ཚུལ་ལགས། འཚམས་ཞུ། ཆེད་དུ་གསོལ་བ། ཤེས་བྱའི་རི་དྭགས་འཆང་བའི་
མཁྱེན་པའི་ཆ་ཤས་ཡོངས་སུ་རྫོགས་ཤིང་བརྩེ་ཆེན་ག་བུར་གསར་བའི་ཐིག་པ་འཛིན་པའི་
སྐྱེས་བུ་དམ་པའི་བསིལ་སྦྱིན་མཁན་པོ་དག་ནི། སྙིགས་མའི་མུན་པ་འཇོམས་ཤིང་།
གདུལ་བྱའི་ཀུ་མུ་ད་སྐྱོང་བ་ནི་དངོས་པོ་རང་གི་གཤིས་ལུགས་སུ་གདའ་བས་ཆེད་དུ་ཞུ་བ་
མི་དགོས་མོད། འོན་ཀྱང་གང་གི་ཞབས་པད་ཁོ་ནར་རེ་ལྟོས་འཆའ་བའི་ཕྲན་ཆུང་ཙ་ཀོ་
417



ར་བདག་བརྩེ་བ་ཆེན་པོའི་མཐིལ་ནས་འདི་ཕྱི་ཚེ་རབས་ཀུན་ཏུ་མི་འདོར་བ་དང་བཀའ་
སྩལ་བདུད་རྩིའི་གཟེགས་མ་དག་ཀྱང་ཆུ་གཏེར་ཆེན་པོའི་རྦ་རླབས་ལྟར་དུས་ལས་མི་
འདའ་བ་ཅིས་ཀྱང་མཁྱེན་མཁྱེན། སྤྱན་ལམ་སྨིན་བྱེད་ལྷ་རྫས་རྒྱུ་ཅན་བཅས་དུས་དགེ་
བར་ཕུལ། ཆོས་འབྲེལ་ཅན་ཡིན་ན། རྒྱལ་བ་ཀུན་དངོས་མི་ཡི་གར་གྱིས་རོལ་བ་འགྲོ་
བའི་གཙུག་རྒྱན་བླ་མ་རིན་པོ་ཆེའི་ཞབས་ཀྱི་འདབ་སྟོང་དྲི་མ་མེད་པའི་དྲུང་དུ། གུས་
ཕྱག་ སྔོན་དུ་འགྲོ་བའི་གསོལ་བ་འདེབས་སྙིང་། དཔག་ཡས་དགེ་ཚོགས་ གཅིག་ ཏུ་
སྤུངས་ པའི་དབང་ཕྱོགས་ས་འཛིན་མཐོན་པོའི་ཕྲག་པ་ལས་འཕོས་ པའི་མཐོངས་ན་མི་
མཐུན་པ་མེད་པའི་གཟུགས་སྐུ་ཉིན་མོའི་མགོན་པོས་ཐུབ་བསྟན་ཀུན་ཁྱབ་ངོས་སུ་རྨད་
བྱུང་འ་ཕྲིན་ལས་ཀྱི་གཟི་བྱིན་བླ་ན་འབར་ཞིང་འཆད་རྩོད་རྩོམ་གསུམ་གྱི་འོད་རྣོན་ཕྱོགས་
བརྒྱུར་སྤྲོ་བའི་མོད་ལ་གསུང་རབ་པདྨའི་འདབ་བརྒྱ་ཅི་དགར་བཞད་པའི་དགའ་སྟོན་
མཆོག་གིས་བློ་གསལ་བུང་བའི་ཁྱུ་ཚོགས་མགྲོན་དུ་འགུགས་པའི་མཛད་པ་ནམ་ཡང་གཡོ་
བ་མེད་པ་ལས་གཞན་དུ་མི་སེམས། ཞེས་དང་། ཡིག་ལན་ཡིན་ཚེ། གཡོ་བ་མེད་པ་
ནས་བདག་ སོགས་བརྩེ་བའི་དབྱིངས་ནས་མི་བསྐྱུད་ པར་ བཀའ་ གླེགས་ སྤྱི་གཙུག་ ཏུ་་་
ཕེབས་པ་ནི་བཀའ་དྲིན་བླ་ལྷག་ཏུ་ཆེ་ལགས། འདི་ན་གསུང་གི་བདུད་རྩིས་འཚོ་བའི་གྱི་
ན་ བའང་། རྣམ་ གཡེང་ ངང༌ དུ་ འཕྱན་ བཞིན་ པའི་ སྐབས་ ལགས། འཚམས་ ཞུ།
སླད་ཆར་ལུས་ཅན་ཀུན་གྱི་ངལ་སྟེགས་དམ་པར་མཆོག་སྐུ་ལྷུན་པོའི་མཆེད་ཟླར་འགྲན་
པའི་ཐུགས་བསྐྱེད་གཞར་ཡང་མི་ལྷོད་པ་ནས། ཐུགས་རྗེ་ཆེན་པོའི་སྲུང་འཁོར་གྱི་ར་བ་
ནས་འདོར་མེད་གཟིགས་པ་མཁྱེན་མཁྱེན། ཞུ་ཡིག་གཅེར་བའི་ངོ་ཚ་སྒྲིབ་བྱེད་མཚོན་
པར་ལྷ་རྫས་ཁ་བའི་མདངས་ལྡན་གུས་པས་ཕུལ། བླ་ཆེན་ཡིན་ན། རྨད་བྱུང་མཁྱེན་
བརྩེ་ནུས་གསུམ་གྱི་བསྟན་པའི་ཡང་སྙིང་གསལ་བར་མཛད་པའི་སྐུ་རིན་པོ་ཆེའི་ཞབས་ཀྱི་
པདྨོའི་དྲུང་དུ། ཡན་ལག་མཆོག་གི་གུས་འདུད་ལྷུར་ལེན་ཏེ་ཞུ་བའི་སྙིང་པོ། རིང་
ནས་གོམས་པའི་བསོད་ནམས་དུས་སུ་སྨིན་པའི་མཛེས་སྐུ་མི་ཤིག་རྡོ་རྗེའི་དཔལ་དུ་འབར་
ཞིང་འདུལ་བར་འོས་པའི་འགྲོ་ བ་ མཐའ་ དག་ མཐོང་ ཐོས་ དོན་ ལྡན་ དུ་མཛད་པའི་་་་
དགོངས་པ་ཡོངས་སུ་གཏད་པ་ནམ་ཡང་གཡོ་བ་མེད་པར་ཟབ་གསང་གསུང་གིས་་་་་
བསྐྱངས་པ་ནི་བཀའ་དྲིན་གཞལ་དུ་མེད་པ་ཉིད་དུ་ཁུམས། ཞེས་དང་། ཡིག་ལན་
418



ཡིན་ཚེ། ནམ་ཡང་གཡོ་བ་མེད་པའི་རིངས་ནས་བགྲོ་བར་འོས་པའི་ཟབ་གསང་གསུང་
གི་སྐྱེས་བཟང་གནང་རྟེན་གྱ་ནོམ་པས་བཅིངས་པ་བཅས་སྤྱི་བོར་ཐོབ་པས་གུས་པའི་ཡིད་
མཁར་དགའ་བའི་ཟླ་བ་ ཅི་ཡང་བཞད་པར་གྱུར། འདིར་ སྐྱབས་ མགོན་ མཆོག་གི་་་
བཀའ་དྲིན་གྱི་ཞོ་ཤས་འཚོ་བཞིན་པར་མཆིས། འཚམས་ཞུ། མ་འོངས་དུས་ལའང་
གཟུགས་སྐུའི་ཉི་གཞོན་ནམ་ཡང་ནུབ་པ་མེད་པར་རྡོ་རྗེའི་ཁྲི་འཕང་མཐོན་པོར་ཞབས་
པད་ཐེར་ཟུག་གི་དོ་ཟླར་བརྟན་ཅིང་། མི་མཐུན་ཕྱོགས་ལས་རྣམ་པར་རྒྱལ་བའི་འཕྲིན་
ལས་ཀྱི་སྣང་བས་བསྟན་འགྲོའི་རྒུད་མུན་མཐའ་དག་གཞིལ་བོར་རྩེ་གཅིག་ཏུ་གསོལ་བ་
འདེབས་པ་ལགས། ཞུ་ཡིག་ལ་སྤྱན་ཟུར་གཡོ་བའི་རྟེན་ཙམ་དུ་རབ་དཀར་ལྷ་རྫས་
བཅས་ཕུལ། བླ་ཆེན་ཡིན་ན། འགྲོ་བ་ཡོངས་ཀྱི་གཙུག་རྒྱན་འདྲེན་མཆོག་དམ་པ་སྐུ་
རིན་པོ་ཆེའི་ཞབས་ཟུང་གསེར་གྱི་པདྨོའི་དྲུང་དུ། གུས་པས་གསོལ་བ། རྒྱུ་ཆེན་
བསོད་ནམས་རྒྱ་མཚོ་གཅིག་ཏུ་འདྲེས་པ་ལས་འཁྲུངས་པའི་གསང་གསུམ་ལྷུན་པོ་མི་ཟད་
རྒྱུན་གྱི་འཁོར་ལོའི་བདག་ཉིད་དུ་འཚོ་བ།ཞེས་བརླིང་བ་ནི། བཀའ་དྲིན་རྨད་བྱུང་དུ་ཆེ།
ཞེས་དང༌། ཡིག་ལན་ཡིན་ཚེ། བརླིང་བ་ནས་བཀའ་ཡི་ཅོད་པན་ཚངས་གནས་ཀྱི་
རྒྱུན་སྤུད་པའི་ཚེ་གུས་སྤྲོའི་སྤུ་ལོང་ཅི་ཡང་གཡོ་བར་གྱུར་ལགས། འདིར་ལྡོམ་བུ་པའང་
འབྱུང་འདུས་ཀྱི་ཚོགས་པ་མ་ཞིག་ཙམ་དུ་མཆི། འཚམས་ཞུ། མ་འོངས་དུས་སུ་ཡང་
ཞིང་འདིའི་གདུལ་བྱའི་བསོད་ནམས་འཚོང་གིས་ཉེ་བར་བཀུགས་པའི་མགོན་ཁྱོད་མི་
ནུབ་པའི་ཉི་མ་དང་མི་འགྲིབ་པའི་ཟླ་བ་ལྟར་གསལ་ཞིང་མི་མཐུན་ཉེ་ཞོ་མཐའ་དག་རྒྱུང་
དུ་བསྲིངས་པའི་གྲགས་པའི་བ་དན་སྲིད་རྩེར་བསྒྲེང་བའི་གྲིབ་བསིལ་དུ་ལུས་ཅན་མཐའ་
དག་ངལ་གསོར་འབོད་རིངས་ནས་བདག་ཅག་ལྟོས་བཅས་མཁྱེན་བརྩེ་ནུས་པའི་ར་བ་
ནས་མ་བོར་བའི་བརྡར་བཀའ་ལུང་ཕེབས་འོས་སྤྱི་བོའི་རྒྱུན་དུ་ཚད་མེད་ཉལ་འགྲོའི་རྒྱུན་
བཞིན་ཕེབས་ པ་ མཁྱེན་མཁྱེན། ཞུ་ཡིག་འདེགས་བྱེད་དུ་སྲིད་དུ་རིང་བའི་ལྷ་གོས་
བཅས་ཕུལ། ཁྲི་ཆེན་ཡིན་ན། འཇམ་མགོན་རྒྱལ་བ་གཉིས་པའི་མདོ་སྔགས་བསྟན་
པའི་མངའ་བདག་ཁྲི་རིན་པོ་ཆེའི་ཞབས་ཀྱི་འཁོར་ལོའི་དྲུང་དུ། སྒོ་གསུམ་གུས་པས་
གསོལ་བ་འདེབས་འབྲས། དམིགས་བྱས་བྲལ་བའི་བསྐལ་བ་རྒྱ་མཚོར་རྒྱལ་སྲས་ཀྱི་
སྤྱོད་པ་བརླབས་པོ་ཆེ་བདག་གིར་བཞེས་པའི་སྙིང་སྟོབས་ཀྱི་མཐུ་དཔལ་ལས་འཁྲུངས་
419



པའི་གང་འཚམ་གར་གྱིས་རྣམ་པར་རོལ་པའི་གཟུགས་སྐུ་པདྨའི་རྩ་ལག་བསྟན་འགྲོ་སྤྱི་
སྒེར་གྱི་ཕན་བདེ་བླ་ན་མེད་པའི་ཉེར་འཚོ་དམ་པར་ཞབས་ཟུང་མི་ཤིགས་རྡོ་རྗེའི་རང་
བཞིན་དུ་བརྟན་ཅིང་། རིས་སུ་མ་ཆད་པའི་ལུས་ཅན་ཀུན་ལ་གཏན་གྱི་བདེ་བའི་དཔལ་
དགའ་འབྱེད་པའི་འཕྲིན་ལས་ཀྱི་སྣང་བ་མཁའ་ཁྱབ་ཏུ་སྤྲོ་བཞིན་པར་འཚོ་གཞེས་བརྟན་
པ་ནི་བདག་ཅག་ཡོངས་ཀྱི་བཀའ་དྲིན་གྱི་དཔལ་དུ་ཆེ་ལགས། ཞེས་དང་། ཚུར་ཡི་གེ་
ཕེབས་པའི་ལན་འབུལ་ན། འཚོ་གཞེས་བརྟན་པ་ནས། བརྩེ་གཟིགས་དམ་པོས་ལྷག་
པར་བསྐྱང་སྟེ་བཀའ་རྒྱུ་རིན་པོ་ཆེ་གནང་སྐྱེས་བསྩལ་པ་ཕྱག་རྒྱའི་གཟི་འོད་མ་ཉམས་པར་
སྤྱི་བོའི་རྒྱན་དུ་ཐོབ་པས་བླ་ན་མེད་པའི་ཁུར་དུ་སྨིན། འདི་ན་གསོལ་བ་འདེབས་པ་
བོའང་གློ་བུར་བའི་ཉེར་འཚེས་མ་གོས་ཤིང་བགྱི་འོས་རྣམ་དཀར་ལ་བརྩོན་པ་ལྷོད་མེད་
ཙམ་དུ་མཆིས་ལགས། འཚམས་ཞུ། སླད་མར་ཡང་། བསྟན་འགྲོ་ཡོངས་ཀྱི་དཔུང་
གཉེན་དང་ མགོན་སྐྱབས་དམ་པར་བཀྲ་ཤིས་འཁོར་ལོའི་རི་མོས་རྣམ་པར་བཀྲ་བའི་
ཞབས་ཟུང་གི་པདྨོ་གྲངས་ལས་འདས་པའི་བསྐུལ་བར་གཞོམ་བྲལ་རྡོ་རྗེའི་ཁྲི་འཕང་
མཐོན་པོར་མགོན་པོ་ཚེ་མཐའ་ཡས་པའི་ངོ་བོར་བརྟན་པར་བཞུགས་ངོས་འཇམ་མགོན་
བསྟན་པའི་གདུགས་དཀར་པོ་གྱེན་དུ་བཏེགས་པའི་ཐུགས་བསྐྱེད་ཀྱི་གོ་ཆ་བརྟན་པོ་ལྷོད་
མེད་ནས་ཞར་བྱུང་གུས་འབངས་ལྟོས་བཅས་རྣམས་ཀྱི་འདོད་དོན་གེགས་མེད་ལྷུན་གྱིས་
གྲུབ་པའི་དགོངས་གཏད་ཐུགས་དམ་སྐྱབས་འོག་ནས་མི་འདོར་བ་མཁྱེན་མཁྱེན། ཞུ་
ཡིག་སྤྱན་ལམ་དུ་བསྟར་བའི་ རྟེན་འབྱུང་གི་བརྡའ་མཚོན་པར་ལྷ་དར་སྲིད་དུ་རིང་བ་
བཅས་གུས་པས་ཕུལ། བླ་ཆེན་ཡིན་ན། རྣམ་འདྲེན་བཞི་བའི་མདོ་སྔགས་བསྟན་པའི་
ཡང་སྙིང་གསལ་བར་མཛད་པའི་བླ་མ་རིན་པོ་ཆེའི་ཞབས་ཀྱི་འཁོར་ལོའི་དྲུང་དུ། སོར་
བཅུའི་འདབ་མ་ཆོས་ཀྱི་འཁོར་ལོའི་གནས་སུ་བཀོད་དེ་དསོལ་བ། དེང་རབ་དཀར་
དགེ་ཚོགས་དཔག་ཡས་བསྐྲུན་པའི་སྐུ་མཆོག་སྲིད་པའི་སྒྲོན་མེ་བསྟན་འགྲོའི་ནམ་མཁའི་
དཀྱིལ་དུ་འཕགས་ཤིང་། ངོ་མཚར་འཕྲིན་ལས་ཀྱི་འོད་དཀར་འཛིན་མའི་ཁྱོན་ལས་
བརྡུལ་བཞིན་པར་བཞུགས་པ་གཞིར་བཅས། ཡིག་ལན་ཡིན་ཚེ། བཞུགས་པ་ནས་
བརྩེ་ཆེན་ཡེ་ཤེས་ཀྱི་གཟིགས་པ་བླ་ན་མེད་པས་བསྐྱང་སྟེ་ཕྱག་བྲིས་རྟེན་བཅས་གནང་བ་
ཉམས་མེད་འབྱོར་བས་ཡིད་ཀྱི་གསོས་སྨན་དམ་པར་གྱུར་ལགས། འདི་ན་གསར་འཚེ་
420



དབེན་པར་གང་ཅིའི་བགྱི་འོས་ལ་རྐུན་འཁུལ་དུ་མཆིས། འཚམས་ཞུ། སླད་ཆར་
ཡང་། རིས་བྲལ་གྱི་འགྲོ་བ་ལ་ཕན་དང་བདེ་བའི་མཆོད་སྡོང་དམ་པར་ཞབས་ཟུང་མི་
ཤིག་རྟག་བརྟན་རྡོ་རྗེའི་རང་བཞིན་དུ་བརྟན་པ་དང་སླད་མའི་རྟེན་འབྱུང་དུ་རིང་ལུགས་
ཀྱི་བཀའ་ཁྱབ་བཟང་པོ་སྐལ་ལྡན་ཤིང་རྟའི་བགྲོད་པ་བཞིན་ཕྲལ་ཡུན་དུ་སྩོལ་བར་ཅི་
གནང་། འདེགས་བྱེད་སྟོང་མིན་ཙམ་དུ་ལྷ་དར་གཙང་མ་བཅས་ཕུལ། སྐྱབས་ཡུལ་
དམ་པ་དེ་རྣམས་ལ། ་ རྨད་བྱུང་མཁྱེན་བརྩེ་ནུས་གསུམ་གྱིས་ བསྟན་ པའི་ཡང་སྙིང་
གསལ་བར་མཛད་པའི་སྐུ་རིན་པོ་ཆེ་ཞབས་ཀྱི་པདྨོའི་དྲུང་དུ། གུས་ཕྱག་སྔོན་དུ་འགྲོ་
བའི་གསོལ་བ་འདེབས་སྙིང་། མཚན་དཔེའི་ངོ་མཚར་ཀུན་ནས་འབར་བའི་གཟུགས་
སྐུའི་དཀྱིལ་འཁོར་མཆོག་ཏུ་དྭངས་ཤིང་། ཞིང་འདིའི་བསྟན་འགྲོའི་རྩ་ལག་ཆེན་པོར་
བརྟན་ངོས་མཁའ་ཁྱབ་ཏུ་སྤྲོ་བའི་འཕྲིན་ལས་ཀྱི་འཇུག་པ་ཟབ་མོ་དུས་ལས་མི་ཡོལ་བར་
འཚོ་གཞེས་བརླིང་བའི་བཀའ་དྲིན་ཆེ་བ་ནི། ལྷ་དང་བཅས་པའི་འགྲོ་བ་མཐའ་དག་གི་
བསོད་ནམས་ཀྱི་འབྲས་བུ་དུས་སུ་སྨིན་པའི་སྐལ་བ་བཟང་པོ་ཉིད་དུ་ངེས་པ་ལས་གཞན་
དུ་ཅི། གང་གི་ཐུགས་རྗེའི་གྲིབ་བསིལ་སྣུམ་པོས་སྲོག་ཟུངས་སུ་འཚོ་ བའི་གསོལ་བ་
འདེབས་པ་པོའང་གསར་འགྱུར་གྱི་འཚེ་བས་དབེན་པ་ནི། མགོན་པོ་གང་གི་ཐུགས་རྗེ་
བླ་ན་མེད་པའི་བྱིན་བརླབས་ ཀྱི་མཐུ་ཉིད་དུ་ཁུམས་ལགས། ་ འཚམས་ཀྱི་ཞུ་གསོལ།
ཞིང་འདིར་འཁོས་སུ་ཕབས་པའི་བསྟན་པ་དང་འགྲོ་བ་རིས་སུ་མ་ཆད་པ་མཐའ་དག་གི་
ཕན་བདེ་མ་ལུས་པ་ནི། དམ་པ་ཉིད་ཀྱི་ཚད་མེད་པའི་ཐུགས་རྗེའི་འཇུག་པ་ཁོ་ན་ལས་
གཞན་དུ་མ་དམིགས་ན། ཞབས་ཟུང་རྡོ་རྗེ་རེ་ཁས་མཚན་པ་ཡིད་ཅན་ཀུན་གྱི་ཉེར་
འཚོར་མི་ཤིག་རྟག་བརྟན་གཡུང་དྲུང་གི་ངོ་བོར་ལྷུན་ཆགས་པ་ནས་ཚད་མེད་པའི་འཕྲིན་
ལས་མཁའ་ཁྱབ་ཏུ་འཆར་བའི་དགོངས་པ་མངོན་དུ་གཏོད་པར་གསོལ་བ་འདེབས་པའི་
རྟེན་ཐོ་ཆུང་སྐྱེས་ཁྲ་ཆུང་ཟུར་གསལ་བཞིན་འབུལ་ལམ་ཞུ་ལགས་ན་དག་པ་ཡེ་ཤེས་ཀྱི་
གཟིགས་ངོར་ཡུད་ཙམ་འབབས་པ་ནས་འདོད་པའི་རེ་བ་སྐོང་བའི་བཀའ་དྲིན་གྱིས་
བསྐྱང་བ་དང༌། གསོལ་བ་འདེབས་པ་པོའང་གནས་སྐབས་ཀུན་ཏུ་བརྩེ་བའི་སྤྱན་རས་
ཀྱིས་མ་བོར་བའི་བཀའ་སྩལ་ཉི་ཟླའི་བགྲོད་པ་བཞིན་ཕྲལ་ཡུན་དུ་སྤྱི་བོར་སྨིན་པར་རྩེ་
གཅིག་ཏུ་གསོལ་བ་འདེབས་པ་ལགས། ཞེས་ཞུ་ཡིག་གི་པད་མཚོར་གཟིགས་པ་དྲི་མ་
421



མེད་པའི་ཆ་ཤས་ཙམ་ལྷུང་བར་སྨོན་པའི་རྟེན་ལྷ་རྫས་བཀྲ་ཤིས་པའི་རི་མོ་ཅན་བཅས་པ་
རྟགས་ཆུང་གིས་སྤུད་དེ། གྲལ་ཚེས་དགེ་བར་ཡན་ལག་ལྔ་ས་ལ་གཏུགས་པའི་གུས་ཕྱག་
དང་བཅས་ཏེ་ཕུལ། ཞེས་དང་། དངོས་པོ་སྦམ་ཆེ་བ་བཏེག་པའི་འབུལ་ཐོ་ཟུར་བ་
མེད་ཚེ། དགོངས་པ་མངོན་དུ་གཏོད་པར་གསོལ་བ་འདེབས་པའི་རྟེན་ལྷ་རྫས་སྲིད་དུ་
རིང་བ་བཅས་དུས་དགེ་བར་ཕུལ། ཞེས་སོགས་གང་འགྲིགས་སྦྱོར། སྐུ་སྐྱེ་ཆོས་འཆད་
མཁན་ལྟ་བུ་ཡིན་ན། སངས་རྒྱས་ཀུན་དངོས་མི་ཡི་གར་གྱིས་རོལ་བ་འགྲོ་བའི་གཙུག་
རྒྱན་བླ་མ་རིན་པོ་ཆེའི་ཞབས་ཀྱི་པདྨོའི་དྲུང་དུ། སོར་བཅུའི་འདབ་མ་ཆོས་ཀྱི་འཁོར་
ལོའི་གནས་སུ་བཀོད་དེ་གསོལ་བ། བགྲངས་ཡས་བསྐལ་བར་གོམས་པའི་ལེགས་ཚོགས་
ཀྱི་ཕུང་བོ་གཅིག་ཏུ་འཁྱིལ་བའི་ཆུ་གཏེར་ཆེན་པོའི་འཇིང་ཀློང་ནས་ཉེ་བར་ཐོན་པའི་གང་
སྐུ་ཡིད་བཞིན་དབང་གི་རྒྱལ་པོ་ཁམས་གསུམ་སྐྱེ་འགྲོ་ཡོངས་ཀྱི་ཕན་བདེའི་བླ་ན་མངོན་
པར་འབར་ཞིང་། ཀུན་ཏུ་དགེ་བའི་དོན་ཡོད་ཀྱི་མཛད་འཕྲིན་འདོད་དགུ་འཇོ་བའི་གྲུ་
ཆར་གྱིས་སྐལ་ལྡན་འགྲོ་བའི་རེ་འདོད་མ་ལུས་པ་ཡོངས་སུ་སྐོང་བའི་ངང་ཚུལ་ལས་ནམ་
ཡང་གཡོ་བ་མེད་པར་བསྟན་འགྲོའི་སྤྱི་དཔལ་དུ་འཚོ་གཞེས་བརླུང་བ་ནི་ལྷ་དང་བཅས་
པའི་འཇིག་རྟེན་ན་གཞལ་དུ་མེད་པའི་བཀའ་དྲིན་དུ་གྱུར། ཡང་ན། གཞལ་དུ་མེད་
པའི་ བཀའ་ དྲིན་ གྱི་དཔལ་དམ་པར་ གྱུར་ལགས། ཞེས་ དང༌། ཡིག་ ལན་ ཡིན་ཚེ།
འཚོ་གཞེས་བརླིང་བ་ནས་པཀའི་གླེགས་པུ་ཕྱག་རྒྱའི་རེ་ཁས་བཀྲ་བ་བདེ་ཆེན་འཁོར་ལོའི་
གནས་སུ་བསྩལ་ཕེབས་བཞིན་ཉམས་མེད་འཕྲོད་པས་བཀའ་དྲིན་གྱི་ཕུང་བོ་ཤིན་ཏུ་ལྕི་
བར་གྱུར་ལགས། འདིར་གུས་ཕྲན་ཀྱང་སྐྱབས་རྗེ་རིན་པོ་ཆེའི་བྱིན་རླབས་ཀྱི་གཟི་འོད་
རྣམ་པར་འཁྱུག་པའི་དཔལ་གྱིས་ཉེ་བར་བསྐྱང་བའི་དྲིན་ལས་ཟོ་མདོག་བདེ་ཞིང་བགྱི་
འོས་ཡར་ལྡན་ལུགས་སུ་མཆིས། འཚམས་ཞུ། སླད་མའི་ཆར། བསྟན་འགྲོའི་སྤྱི་
དཔལ་ཉག་གཅིག་པུར་ཞབས་ཟུང་ཆུ་སྐྱེས་གཞོན་ནུ་གཡོ་མེད་ལྷུན་ཆགས་པར་བཀོད་དེ་
ལུང་དང་རིགས་པའི་རྩིབས་སྟོང་རྣམ་པར་བཀྲ་བའི་ཆོས་ཀྱི་འཁོར་ལོ་གཏན་ཆགས་པར་
བསྐོར་བར་མཛད་པའི་ཞར་ལ་གུས་ཞབས་པའང་སྐྱབས་འཇུག་ཟབ་མོ་ཐུགས་དམ་རྡོ་རྗེ་
རྣལ་འབྱོར་གྱི་ར་བ་ནས་ནམ་ཡང་མི་འདོན་ཞིང་བཀའ་ཡིག་གསེར་གྱི་ཅོད་པན་ཀྱང་སྤྱི་
བོའི་རྒྱུན་དུ་ཚད་མེད་སྩོལ་བ་མཁྱེན་མཁྱེན། ཞེས་ཞུ་ཡིག་ལ་སྤྱན་རས་བཙའ་བའི་རྟེན་
422



མཚོན་ཙམ་དུ་བཀྲ་ ཤིས་པའི་ལྷ་གོས་ལྟ་བུ་གང་མཛེས་ སྦྱར་བར་བྱའོ། ། ཆོས་བཤད་
གནང་བའི་སྐབས་དང་འབྲེལ་བར་འབུལ་བ་བཏེག་ན། སངས་རྒྱས་ཀུན་དངོས་མི་ཡི་
གར་གྱིས་རོལ་བ་འགྲོ་བའི་གཙུག་རྒྱན་བླ་མ་རིན་པོ་ཆེའི་ཞབས་ཀྱི་པདྨོ་དྲི་མ་མེད་པའི་
དྲུང་དུ། སྒོ་གསུམ་གུས་པས་གསོལ་བ་འདེབས་འབྲས། ཚད་མེད་ཞིང་ཁམས་རྒྱ་
མཚོར་གསང་གསུམ་མི་ཟད་རྒྱན་གྱི་འཁོར་ལོའི་བཀོད་པ་རབ་འབྱམས་རྒྱལ་བའི་འཕྲིན་
ལས་ དང་ མཉམ་པར་འཇུག་ པའི་ངོ་མཚར་བླ་ ན་ མ་ མཆིས་ པ་ ཉིད་ནས། ཉེ་ཆར།
ཟབ་པ་དང་རྒྱ་ཆེ་བའི་ཆོས་ཀྱི་ཕུང་པོ་ཟད་མི་ཤེས་པའི་སྒོ་ལྷུག་པར་ཕྱེ་སྟེ། གདུལ་བྱའི་
མོས་བློ་དང་ཉེ་བར་འཚམ་པའི་ལེགས་བཤད་གདམས་པའི་ཟིལ་མངར་གྱིས་རིགས་ཅན་
མཐའ་ཡས་པ་བྱང་གྲོལ་གྱི་ལམ་བཟང་པོར་བཀྲི་བའི་མཛད་པ་འབྱམས་སུ་ཀླས་པར་སྤྲོ་བ་
ནི་རིས་སུ་མ་ཆད་པའི་བསྟན་པ་དང་འགྲོ་བ་མཐའ་དག་གི་དོན་གྱི་སྙིང་པོར་གྱུར་པའི་
ཚུལ་ལ་ཡི་རངས་མི་ཕྱེད་དད་པ་རྒྱུ་མཚོས་གཙུག་གིས་མཆོད་དེ་དངོས་འབྱོར་གྱི་མཆོད་
སྤྲིན་ཆ་ཕྲ་ཟུར་གསལ་བཞིན་འབུལ་ལམ་ཞུ་བ་སྤྱན་རས་ཀྱི་གཟིགས་ངོར་བཙའ་བ་དང་།
སླད་དུའང་རིས་གྲལ་འགྲོ་བའི་ཉེར་འཚོར་ཞབས་ཟུང་སྐྱེ་འཇིག་མེད་པའི་རྡོ་རྗེའི་ཁམས་
སུ་བརྟན་པར་བཀོད་པ་ནས་དད་པ་དང་མོས་པའི་ཁྱད་པར་གྱིས་ཕྱེ་བའི་སྙོམས་ལས་
པའང་བརྩེ་གཟིགས་ཆེན་པོས་གཞར་ཡང་མི་འདོར་བའི་བཀའ་དྲིན་གྱིས་རྗེས་སུ་སྐྱོང་པ་
མཁྱེན་མཁྱེན། ཞེས་གསོལ་བ་འདེབས་རྟེན་རབ་དཀར་ལྷ་རྫས་བཅས་ལ་རྟགས་ཆུང་
གི་ཚོམ་པུ་བཀོད་དེ་ཕུན་སུམ་ཚོགས་པའི་དུས་དགེ་བར་ཕུལ། བླ་ཆེན་ལྟ་བུ་ཞིག་ལ་ལོ་
གསར་གྱི་ལེགས་འབུལ་དང་འབྲེལ་པའི་སྐབས་ཡིན་ན། རྨད་བྱུང་མཁྱེན་བརྩེ་ནུས་
གསུམ་གྱིས་བསྟན་ པའི་ཡང་སྙིང་ཡི་གེ་ལ་རྒྱུ་བཏབ་མེད་ན་འདི་མི་དགོས། གསལ་བར་་
མཛད་པའི་སྐུ་རིན་པོ་ཆེ་ཞབས་ཀྱི་པདྨོའི་དྲུང་དུ། གུས་ཕྱག་སྔོན་དུ་འགྲོ་བའི་གསོལ་བ་
འདེབས་འབྲས། ཆོས་དབྱིངས་ཟབ་མོ་བསམ་གྱིས་མི་ཁྱབ་པའི་ངང་ལས་རྣམ་པར་
རྟོག་པ་མི་མངའ་བཞིན་དུ་ལུས་ཅན་མཐའ་དག་གི་བསམ་པ་དང་རྗེས་སུ་མཐུན་པའི་ངོ་
མཚར་ཕན་བདེའི་སྙིང་པོ་འབའ་ཞིག་ ཏུ་ འཆར་པའི་གསང་གསུམ་རྡོ་རྗེའི་ཁམས་སུ་
བརྟན་ཅིང་། རིས་སུ་མ་ཆད་པའི་འདུལ་བར་འོས་སོ་ཅོག་བྱང་ཆུབ་སྙིང་པོར་འགོད་
པའི་ཐུགས་རྗེའི་འཇུག་པ་འགོག་པ་མེད་པར་གཏན་ཆགས་པའི་དགའ་སྟོན་གདུགས་
423



མཚན་འཁོར་མོ་ཡུག་ཏུ་སྤེལ་བ་ཉིད་ནས། ཉེ་ཆར། གནམ་ལོ་གསར་ཚེས་ཀྱི་རང་
ཞལ་ཐོག་མར་ངོམ་པའི་དུས་སྟོན་ཕུན་སུམ་ཚོགས་པ་དང་འབྲེལ་བར། སྲིད་ཞིའི་དགེ་
མཚན་མཐའ་དག་ཕྱོགས་ གཅིག་ ཏུ་ རྟེན་འབྱུང་གི་དངོས་པོར་སྤུངས་པའི་མཆོད་སྤྲིན་
མཚོན་བྱེད་དུ་ལྷ་གོས་དྲི་བྲལ་འབུལ་ལམ་ཞུ་ལགས་ན། ཨུད་པ་ལ་སྔོན་པོ་འདབ་མ་ལྟར་
ཡངས་པའི་དྲི་མེད་སྤྱན་གྱིས་ཡུད་ཙམ་དགོངས་པ་དང་། ཇི་སྲིད་ནམ་མཁའི་ནོར་བུའི་
སྣང་བས་འཚོ་བ་དེ་སྲིད་དུ་ཞབས་ཟུང་ངེས་པ་དངོས་པོ་ཅི་ཡོད་ཀྱི་རྣམ་གྲངས་བརྗོད་ནས།
ལྔ་ལྡན་གྱི་གཟུགས་སྐུའི་ངོ་བོར་རྟག་ཏུ་གཡོ་བ་མེད་པ་ནས། སླར་ཡང་ལེགས་བཤད་
ཆོས་ཀྱི་བདུད་རྩི་མངར་བོས་བདག་སོགས་ལྟོས་བཅས་མངོན་མཐོ་དང་ངེས་ལེགས་ཀྱི་
ལམ་བཟང་པོར་དབུགས་དབྱུང་བའི་བཀའ་དྲིན་གྱིས་ཕྲལ་ཡུན་དུ་སྐྱོང་བ་མཁྱེན་མཁྱེན།
ཞེས་སྤྱན་རས་འཁྱུག་ཙམ་གཡོ་བའི་རྟེན་མཚོན་བྱེད་དུ་ཞུ་ཡིག་ལ་ལྷ་རེག་དྲི་མ་མེད་པས་
བཅིངས་ཏེ་གུས་ཕྱག་དང་བཅས་པས་ཕུལ། དགེ་བཤེས་རིགས་ཀྱི་ཡིག་ལན་ཡིན་ན།
གཞུང་ལུགས་རྒྱ་མཚོའི་མཐར་སོན་ངེས་དོན་གྱི་དགེ་བའི་བཤེས་གཉེན་ཆེན་པོའི་དྲུང་དུ།
གུས་པས་གསོལ་བ། ཞེས་པའམ། ཡང་ན། མཁས་བཙུན་བཟང་པོའི་ཡོན་ཏན་
ནོར་བུའི་བང་མཛོད་འཛིན་པའི་ཡོངས་ཀྱི་དགེ་བའི་བཤེས་གཉེན་མཆོག་གི་སྐུ་ཞབས་སུ།
གུས་ཕྱག་སྔོན་དུ་འགྲོ་བས་ཞུ་བ། བདེ་ལེགས་དཔྱིད་ཀྱི་དཔལ་བཟང་འཛོམ་པའི་དུས་
ཀྱི་ཆར། ཐུན་མཚམས་ གསར་བའི་ལང་ཚོའི་དཔལ་ དང་འགྲོགས་ པའི་ སྐུ་ཡི་ ཟླ་ བ་
གནས་ལྔ་རིག་པའི་རྒྱ་མཚོ་འཕེལ་བའི་གྲོགས་སུ་མཁས་མང་སྐར་ཚོགས་དབུས་ན་ལྷམ་
མིར་བརྗིད་ཆགས་ཤིང་། ཐུབ་ བསྟན་འཛིན་མའི་མུ་ཁྱུད་ཡོངས་སུ་འགེངས་པའི་་་
མཁས་པའི་བྱ་བ་གསུམ་ཆར་གྱི་འོད་དཀར་རྟག་ཏུ་སྤྲོ་བ་འགོག་མེད་ཀྱི་ཐད་ནས། བོང་
བ་གསེར་གཟིགས་ཀྱི་བརྩེ་ཆེན་དགྱེས་པའི་བཀའ་མཆིད་རྔམས་བརྗིད་ཕུན་སུམ་ཚོགས་
པའི་དཔལ་གྱིས་བརྩེན་བཞིན་པར་འབྱོར་བ་ན་ཡིད་དགའི་ཆུ་གཏེར་དད་པའི་དབུ་བ་
དཀར་པོ་འཕྱུར་བར་གྱུར་ལགས། ཚུལ་ཡི་གེ་ཡོད་ན། འདིར་སྐྱབས་འོག་ པ་ གསར་
འཚེས་དབེན་པ་ཡང་དམ་པའི་ཐུགས་རྗེར་ངེས་གཤིས་ཁ་ཞེ་མཐུན་པའི་གསོལ་འདེབས་
ལ་འབད་པར་མཆིས། འབྱུང་འགྱུར་ཆ་ལ་ལུས་ཅན་ཡོངས་ལ་རྗེས་སུ་བརྩེ་བའི་ཤུགས་
ཀྱིས་ངུར་སྨྲིག་འཆང་བའི་སྐུ་བརྙན་མི་ཤིག་སྲ་བའི་རྡོ་རྗེའི་རྗེས་འགྲོར་བརྟན་པའི་ཆོག་
424



ལས་གཞར་ཡང་གཟུར་བ་མེད་པ་ནས་བདག་ སོགས་ལྟོས་བཅས་བརྩེ་ཆེན་དོན་ཡོད་
ཞགས་པས་རྣམ་ཡང་མི་གཏོང་བ་མཁྱེན་མཁྱེན། སྙན་ངག་གི་ལན་ནི། འགྲོ་བ་ཀུན་
གྱི་གཙུག་རྒྱན་འདྲེན་མཆོག་དམ་པ་སྐུ་རིན་པོ་ཆེའི་ཞབས་ཟུང་གསེར་གྱི་པདྨོའི་དྲུང་དུ།
སོར་བཅུའི་འདབ་མ་སྙིང་ཁར་བཀོད་དེ་གསོལ་བ། བསྔགས་པར་འོས་པའི་ལེགས་
བྱས་ཕུན་ཚོགས་དཔྱིད་ཀྱིས་ཉེ་བར་བསུས་པའི་གསང་གསུམ་མི་ཟད་རྒྱན་གྱི་འཁོར་ལོ་
ཆར་ལྡན་དུས་ཀྱི་ལང་ཚོ་དར་ལ་བབ་ཅིང་། གང་འཚམས་འཕྲིན་ལས་ཀྱི་དགུང་ཆར་
རྟག་པར་སྙིལ་ལས་རྫོགས་ལྡན་གསར་བའི་བདེ་འབྱོར་འགུག་བཞིན་དགོངས་ཟབ་ལས་
ནམ་ཡང་མི་གཡེལ་བའི་གྲགས་པའི་འདམ་སྐྱེས་དཀར་པོ་ཕྱོགས་ཀྱི་བུ་མོའི་སྒྲ་འཛིན་སྤུད་
པོར་གྱུར་པ་ནི་བཀའ་དྲིན་གྱི་དཔལ་ཟླ་མེད་པར་གྱུར། ཞེས་དང་། ཡིག་ལན་ཡིན་ཚེ།
ནམ་ཡང་མི་གཡེལ་བ་ནས་བཀའ་ལུང་སྐྱེས་བཟང་དང་སྦུགས་པའི་སྙན་ཚིག་དབྱར་རྔ་སྒྲ་
འཛིན་ནགས་ཁྲོད་དུ་སྒྲོགས་པའི་མོད་ལ་ཡིད་ཀྱི་གཙུག་ཕུད་ཅན་དགའ་བའི་གར་བསྒྱུར་
གྱིས་འབྲེལ་བར་གྱུར་ལགས། འདིར་འབྱུང་བཞིའི་ཆུ་སྐྱེས་ལ་དགུན་དུས་ཀྱི་རེག་བྱས་
མ་བསླད་པ་ནི་གང་གི་ཚད་མེད་པའི་ཐུགས་རྗེའི་བྱིན་བརླབས་ཀྱི་མཐུ་ཉིད་དུ་སོམ་ཉི་
བྲལ། སླད་མར་གང་སྐུ་མདོག་བཟང་བསྐལ་བར་རི་ལྟར་བརླིང་བའི་ཐུགས་བསྐྱེད་མི་
གཡེལ་བ་ནས། གུས་ཕྲན་ཀྱང་ཏིང་འཛིན་འོད་ལྔའི་གུར་ཁྱིམ་དུ་ལྷག་པར་སྐྱོང་བ་
མཁྱེན་མཁྱེན། ཞུ་ཡིག་ལ་སྤྱན་ཟུར་ཡུད་ཙམ་གཡོ་བའི་རྟེན་འབྲེལ་མི་འགོག་ཙམ་དུ་
རྟེན་ལྷ་རྫས་རྒྱུ་འབྱར་བཅས་གུས་པས་ཕུལ། ཡིག་བཀུར་རྣམ་གཞག་འདི་བླ་མ་རིན་པོ་ཆེའི་
གསུང་ངོ་མ་ཤོག་ཚར་ཁ་ཤས་ཡོད་པ་འདི་བཞིན་བྲིས་ནས་ཚིག་ཁ་ཤས་བསྒྱུར་བ་དང་ཚིག་ཁ་ཡར་
བརྣོན་འཕྲི་བྱེད་ཅིང་གསུང་འབུམ་གྲས་སུ་བཅུག་པ་ལགས། །
425



༄༅། །ཚ་གསུར་ལ་དོགས་པ་གཅོད་པའི་འཁྲུལ་སྤོང་
དགོངས་པ་རབ་གསལ་ཞེས་བྱ་བ་བཞུགས་སོ། །
ཨོཾ་སྭཱ་སྟི། སྲིད་པའི་དཔལ་འབྱོར་ངག་གིས་མི་བསྔགས་ཤིང་། །འཇིག་རྟེན་ཆོས་
བརྒྱད་མགོ་བོ་སྙོམས་ལ་དབང་། །རྟེན་འབྱུང་སྟོང་པའི་དོན་དུ་གཟིགས་པའི་བློས། །
བསྟན་པའི་སྲོལ་བཟང་འཛིན་མཁས་དེ་ལ་འདུད། ། དེ་ཡི་ལེགས་བཤད་ཆུ་ཀླུང་གིས་
གཏམས་པའི། །བདག་བློའི་མཚོ་ལས་ཡན་ལག་བརྒྱད་ལྡན་ཆབ། །བར་མའི་སེམས་ཅན་
ལྷའི་བུ་ངན་སོང་དུ། །སྐྱེས་པའི་ལས་སྒྲིབ་སྦྱང་ཕྱིར་དེང་འདིར་ཕབ། །ཚ་གསུར་ཞེས་པ་
ཁུངས་བྲལ་གཟུ་ལུམ་སྟེ། །དེ་ལ་ངལ་བྱས་སྙིང་པོ་ཕྲ་ཞེས་པའི། །བརྫུན་གཏམ་ཐོས་པའི་
རྐྱེན་གྱིས་དེ་ཡི་ཁུངས། །བཤད་པའི་ཁུར་ལྕི་འདེགས་ལ་མངོན་པར་ཕྱོགས། ། གང་ཚེ་
ཚོགས་ཆུང་ཕྱི་ སླས་བསོད་ནམས་ཚོགས། ། བདེ་བླ་རྫོགས་ཐབས་གསུར་ཆོག་ཆུ་སྦྱིན་
ཚུལ། །དྲི་མེད་ལུང་དང་རིགས་པ་ལས་འཕོས་པའི། །གཏམ་སྙན་སྒྲོག་པར་བྱེད་ལ་སྤྲོ་པ་
སྐྱེ། ། དེ་ཕྱིར་རི་བོང་ཅལ་གྱིས་མ་བྲིད་ པར། ། ཡང་དག་རིགས་པའི་གད་ཀྱིས་ལེགས་
གཙང་ཞིང༌། །དཔྱད་གསུམ་དག་པའི་ལུང་གིས་རྒྱས་བཏབ་པའི། ། གཏམ་གསར་འདི་
ལ་ཡིད་རྟོན་གློ་བ་དགའ། །འདིར་སྐབས་སུ་བབས་པའི་གླེང་བར་བྱ་བ་ནི། ཧལ་ཧ་ཁུ་
རེའི་ཤོག་གི་བྱ་བཏང་བ་ཞིག་གིས། སྔོན་དུས་ཧལ་ཧའི་ཕྱོགས་སུ་གསུར་ཆོག་དར་པོ་
ཡོད་ཀྱང་ཕྱིས་སུ་དེ་ལ་བཀའ་བསྟན་གྱི་ཟིན་སོ་མེད་ཅེ་ནས་ཚ་གསུར་གཏོང་མཁན་ཉུང་
དུ་སོང་འདུག་པས་དེ་ལ་ཁུངས་ཡོད་ན་དེ་ལུགས་ཀྱི་བཤད་པ་དགོས་ཚུལ་བྱུང་བར་བརྟེན།
རང་བློས་ནུས་ཚོད་ཀྱིས་བཤད་པར་བྱ་བ་ལ། ཚ་གསུར་ཁུངས་མེད་པར་དོགས་པའི་
གཞི་ངོས་བཟུང་བ་དང༌། དེའི་དོན་བཤད་པ་དང་། དེ་ཁུངས་ལྡན་དུ་བསྒྲུབ་པ་དང་།
དེ་སྦྱིན་ཡུལ་ངོས་བཟུང་བ་དང་བཞི། དང་པོ་དེ་ལྟར་འདོད་མཁན་རྣམས་ཀྱི་འཁྲུལ་
གཞི་ནི། ཀུན་གཟིགས་ལྔ་བ་ཆེན་པོས་མཛད་པའི་གསུར་ཆོག་གི་རིམ་པ་ཡིད་བཞིན་
འདོད་འཇོ་ཞེས་བྱ་བ་ལས། མེ་ལ་རྫས་བཏབ་པའི་གསུར་འདི། བསྟན་པ་ཕྱི་དར་གྱི་
426



མདོ་རྒྱུད་མན་ངག་ཏུ་གསལ་བ་ཡོད་མེད་རང་གིས་བརྟགས་ཤིང་། མང་དུ་ཐོས་པའི་
རིགས་དུ་མར་དྲིས་ཀྱང་ཁུངས་རྙེད་ས་མེད་པ་འདྲ། གསང་སྔགས་རྙིང་མའི་ཕྱོགས་ལ་
ཡོད་དོ་ཞེས་ཐམས་ཅད་མགྲིན་པ་བཏེག་ནས་སྨྲ་ནའང༌། རྙིང་རྒྱུད་འབུམ་དུ་ངོ་སྤྲོད་པ་
མ་བྱུང་། བླ་མ་དགོངས་དུས་སུ་ཡོད་ཟེར་ཡང་གླེགས་བམ་དང་ཐོབ་ཡིག་བསྡུར་ནས་
བཙལ་ཀྱང་མ་རྙེད། གཏེར་ཁ་གོང་འོག་གི་ཡིན་ཟེར་བའི་དཔེ་འཁྱར་འདྲ་མཐོང་ཡང་།
གཏེར་གཞུང་ཚད་མ་ཡིད་ཆེས་ཀྱི་ཡི་གེར་མི་འདུག་ཅིང༌། ཁོ་བོས་གཏེར་ཁ་དེ་གཉིས་
གཙོ་བོར་གྱུར་པའི་གཏེར་སྟོན་བརྒྱད་ཅུར་ཉེ་བའི་ཆོས་ཁ་མནོས་རུང་དེའི་ཁྲོད་དུ་ཡེ་མ་
བྱུང་བས། སྔགས་རྙིང་མའི་ལུགས་ལ་ཡོད་ཅེས་མགྲིན་པ་བཏེག་ནས་སྨྲ་པར་མི་ནུས་
མོད། ཅེས་དང༌། ཡང་དེ་ཉིད་ཀྱིས་མཛད་པའི་སྡེ་བ་བློ་བཟང་མཐུ་སྟོབས་ཀྱི་ཉི་མས་
ལེན་དུ་གནང་བའི་གསུར་ཆོག་ལས་ཀྱང༌། མེ་ལ་རྫས་བཏབ་པའི་གསུར་སྔགས་གསར་
རྙིང་དང་མདོ་ཕྱོགས་གང་ནས་ཀྱང་བཤད་པ་མ་མཐོང་བར་མ་ཟད། བར་དོ་ལ་བསྔོ་བ་
དོན་ལ་མི་གནས་པར་ཐམས་ཅད་མཁྱེན་པ་བུ་སོགས་བཞེད་ཅིང་། ཞེས་དང་། ཡང་
དེ་ཉིད་ཀྱིས་མཛད་པའི་དཀར་ཆ་བཞིའི་ངག་འདོན་ཕན་བདེའི་འདོད་འཇོ་ཞེས་བྱ་བ་
ལས། དེང་སང་མེ་གསུར་ཆུ་གསུར་ཞེས་མཆོག་དམན་ཀུན་ལ་གྲགས་ཤིང༌། ཡི་གེ་
མང་པོར་ཡང་ཕྱོགས་མཐུན་དུ་བཀོད་པ་སྣང་མོད། མེ་གསུར་ལ་མདོ་སོགས་ཀྱི་ཟིན་སོ་
མེད་ཅིང་། གསང་སྔགས་གསར་མའི་ཕྱོགས་སུ་མ་གྲགས་པས། སྔོན་རབས་ ཁུངས་
བཙུན་གྱི་ཡི་གེར་ཡང་མ་ཁོད། ཅེས་གསུངས་པ་དེ་དག་ལ་འཁྲུལ་གཞི་བྱས་ནས་ཚ་
གསུར་ཁུངས་མེད་དུ་བཟུང་བས་ནོངས་ པར་གོར་མ་ཆག་གོ། གཉིས་པ་དེའི་དོན་
བཤད་པ་ལ་ནི། ལྔ་བ་ཆེན་པོས་ཀྱང་རང་ལུགས་ལ་ཚ་གསུར་ཁུངས་མེད་དུ་བཞེད་པ་
མ་ཡིན་པར། རྒྱུད་སྡེ་བཞིའི་ཉེར་སྤྱོད་ཀྱི་མཆོད་པའི་ནང་གི་བདུག་སྤོས་ཕུལ་བའི་ཚིག་
ཇི་སྙེད་པ་དང་། འདོད་ཡོན་ལྔའི་དྲི་ཕུལ་བའི་ཚིག་ཇི་སྙེད་བྱུང་བ་ཐམས་ཅད་དང་
བསངས་ཀྱི་ཆོ་ག་རྣམས་དེའི་ཁུངས་སུ་བཞེད་པར་གསལ་ཏེ། གསུར་ཆོག་གི་རིམ་པ་
ཡིད་བཞིན་འདོད་འཇོ་དེ་ཉིད་ལས། འོན་ཀྱང་དེ་ལ་ཕན་ཡོན་ཅུང་ཟད་འབྱུང་སྟེ།
ཡུལ་ གོང་མ་རྣམས་ལ་ ཉེར་ སྤྱོད་ ཀྱི་ ནང་ གི་ བདུག་ སྤོས་ ཕུལ་ བ་ དང་ ཕྱོགས་མཚུངས།
ཡུལ་ལྷ་གཞི་བདག་སོགས་ལྷ་འདྲེའི་རིགས་ལ་བསངས་བཏང་བ་དང་དབྱིབས་འདྲ་ཞེས་
427



གསུངས་པའི་ཕྱིར། འོ་ན་གོང་དུ་དྲངས་པ་དེའི་དོན་ཅི་ལྟར་ཡིན་ཞེ་ན། དེ་ནི་བཀའ་
དང་དགོངས་འགྲེལ་དང་། གཏེར་གཞུང་སོགས་ན་ཚ་གསུར་གྱི་ཆོ་ག་ཟུར་དུ་བཀོལ་
ནས་ཡི་གེར་འཁོད་པ་མ་མཐོང་ཞེས་པའི་དོན་དུ་བཤད་དགོས་ཏེ། དེ་ལྟ་མ་ཡིན་པར་
མེ་ལ་རྫས་བཏབ་པའི་གསུར་དྲིས་མཆོད་ཚུལ་གྱི་ཡི་གེ་མ་མཐོང་བའི་དོན་དུ་འདོད་ན།
ཀུན་གཟིགས་ལྔ་བ་ཆེན་པོས། དུག་ཁྲག་ཡུངས་ཀར་གུ་གུལ་ནག་པོ་སོགས། དྲག་
པོའི་རྫས་མཆོག་སྦྱར་བའི་མཐུན་པའི་སྤོས། །རོ་སོལ་མེ་ཡིས་བསྲེགས་པའི་དུད་སྤྲིན་
འདིས། ། ཞེས་པ་འདི་ཙམ་ཡང་མ་གཟིགས་པར་ཐལ་བའི་ཉེས་པ་འབྱུང་བས་ཧ་ཅང་
འབྲེལ་མེད་པར་འགྱུར་ཞིང་། ཁྱད་པར་དུ་སྔགས་འཆང་ཆོས་རྗེ་པས་མཛད་པའི་ཚིག་
རྐང་གསུམ་པོ་འདི་མེ་ལ་རྫས་བཏབ་པའི་གསུར་ཡོད་པའི་ཁུངས་རྣམ་དག་གོ། གསུམ་
པ་ཚ་གསུར་ཁུངས་བཅས་སུ་སྒྲུབ་པ་ལ། རྒྱུད་སྡེའི་ལུང་ནི་གསང་བ་འདུས་པའི་རྩ་རྒྱུད
ལས། དྲི་ལ་རྣམ་གསུམ་ཤེས་བྱས་ནས། ། ཞེས་པ་ལྟ་བུ་རྒྱུད་སྡེ་བཞི་ལས་བྱུང་བའི་
བདུག་སྤོས་ ཕུལ་ བའི་ ལུང་ མཐའ་ ཡས་ ཤིང་། མདོ་ སྡེར་ གཏོགས་ པའི་ ལུང་ ཡང་།
སྤྱོད་འཇུག་ལས། སྤོས་མཆོག་ཡིད་འཕྲོག་དྲི་ངད་ཁྱབ་པ་ཡི། ། བདུག་པའི་སྤྲིན་ཚོགས་
རྣམས་ཀྱང་དེ་ལ་འབུལ། ། ཞེས་སོགས་ལྟ་བུ་ཤིན་ཏུ་མང་ངོ༌། ། བསངས་ཀྱི་ཁུངས་ནི།
གསེར་འོད་དམ་པ་ལས། བཙུན་པ་བཅོམ་ལྡན་འདས། ་ གསེར་འོད་དམ་པ་མདོ་སྡེའི་
དབང་པོ་རྒྱལ་པོ་དེ་ལ་མཆོད་པའི་ཀླད་དུ་བདུག་པས་བདུག་པས་དང་སྤོས་སྣ་ཚོགས་ལས་
སྤོས་དང་བདུག་པ་སྣ་ཚོགས་ཀྱི་འཁྲི་ཤིང་དག་འབྱུང་བར་འགྱུར་ཏེ། དེ་དག་སྐད་ཅིག་
ཐང་ཅིག་ཡུན་ཙམ་དེ་ལ་རྒྱལ་པོ་ཆེན་པོ་བདག་ཅག་བཞིའི་རང་རང་གི་ཁང་བའི་སྟེང་གི་
བར་སྣང་ལ་སྤོས་དང་བདུག་པ་སྣ་ཚོགས་ཀྱི་འཁྲི་ཤིང་དག་གི་གདུགས་རྣམས་སུ་གནས་
པར་འགྱུར། ཞེས་གསུངས་སོ། ། དེ་ནི་དེང་སང་ཁང་ཐོག་ ཏུ་བསངས་བཏང་བའི་
ཁུངས་ཡིན་ཞིང་། ཡང་དེ་ཉིད་ལས། སྤོས་དང་གུ་གུལ་དང་ཙན་དན་དང་ག་བུར་
དང་དུ་རུ་ཀ་དང་ཨ་ཀ་རུ་དང་པོག་དཀར་པོ་ལ་སོགས་པ་འདི་དག་མཉམ་པར་སྦྱོར་བའི་
སྤོས་ཀྱིས་མཆོད་ཅིང་སྔགས་འདི་བཟླས་པས་རྒྱལ་པོ་ཆེན་པོ་རྣམ་ཐོས་ཀྱི་བུ་སྤྱན་དྲངས་
པར་བྱའོ། །ཞེས་དང་། ཐུའུ་བཀྭན་ཆོས་ཀྱི་ཉི་མའི་བསངས་བཤད་བཀྲ་ཤིས་སྒོ་བརྒྱ་
འབྱེད་པའི་ལྡེ་མིག་ལས་ཀྱང་། མ་ག་དྷ་བཟང་མོས་མཐའ་འཁོབ་ཀྱི་ཡུལ་བུ་རམ་ཤིང་
428



འཕེལ་དུ་རང་གི་ཁང་ཐོག་ནས་བསངས་ཀྱི་དུད་སྤྲིན་ཐུལ་བ། སངས་རྒྱས་མཉན་ཡོད་
དུ་བཞུགས་ པའི་སྤྱན་སྔར་མཆོད་སྤྲིན་གྱི་ཕུང་པོར་འཁྲིགས་པའི་ལོ་ རྒྱུས་མདོ་ལས་་་་་
གསུངས་པ་དེ་ཉིད་བསངས་ཀྱི་ཁུངས་སུ་འགྲོ་བར་སེམས་སོ་ཞེས་གསུངས་པ་ཡང་ལེགས་
བཤད་དུ་སྣང་བས། དེ་དག་ནི་ཡུལ་གོང་མ་སྤྱན་འདྲེན་པའི་སྐབས་སུ་བསངས་དུད་
བཏང་བའི་ཁུངས་ཡིན་ཞིང་། ཁྱད་པར་དུ་དགྲ་བཅོམ་པ་ས་ག་ལྷས་མཛད་པའི་མེ་ཏོག་
ཕྲེང་རྒྱུད་ལས། སངས་རྒྱས་སྐུ་གཟུགས་གྲོང་སོགས་སུ། །སྤྱན་དྲངས་པར་ནི་གསུངས་
པ་ཡིན། །དེར་ནི་ཆག་ཆག་བྱུགས་པ་དང་། །སྲང་གི་བཞི་མདོར་ས་གཞི་ལ། ། སྣ་ཚོགས་
མེ་ཏོག་བཀོད་པ་ཡིས། །རབ་ཏུ་མཛེས་པར་བྱས་པ་ཡིན། །ཙན་དན་ཨ་ཀར་ག་བུར་
གྱི། ། བདུག་སྤོས་ཀུན་ནས་དབུལ་བར་བྱ། ། ཞེས་གསུངས་པ་འདི་བསངས་ཀྱི་ཁུངས་
དྲག་ཤོས་ཡིན་ཏེ། དེས་ནི་སྲང་གི་བཞི་མདོར་ཙན་དན་སོགས་ཀྱི་བདུག་སྤོས་བཏང་
བར་དངོས་སུ་བཤད་པ་གང་ཞིག དེང་ སང་ཡང་ ལྷ་ སའི་བར་བསྐོར་དུ་བྱམས་སྐུ་
གདན་འདྲེན་སྐབས་ལྟ་བུ་ལ་སྲང་བར་དུ་བསངས་ཤིང་གི་དུ་བ་ཐུལ་བར་བྱས་པའི་སྲོལ་
མཆིས་པ་དེ། རྒྱ་གར་པའི་ཆོས་ལུགས་ཀྱི་རྗེས་སུ་འབྲངས་པ་ཡིན་པར་གོར་མ་ཆག་གོ།
དེང་སང་ཤེས་པ་དང་མི་ཤེས་པ་དུ་མས་མགྲིན་གཅིག་ཏུ་བསངས་མཆོད་དང་འཇིག་རྟེན་
པའི་ལྷ་རྟེན་བཙུགས་པ་དག་ནི་གཡུང་དྲུང་བོན་གྱི་ལུགས་ཡིན་གྱི་རྒྱ་གར་པའི་ཆོས་ལུགས་
མིན་ཞེས་སྨྲ་བ་རྣམས་ལུང་ཁུངས་རྩད་མཆོད་པའི་འཆལ་གཏམ་ཡིན་ཏེ། བསངས་ཀྱི་
ཁུངས་ནི་གོང་དུ་དྲངས་པ་ལྟར་ཡིན་པ་ལ་སོམ་ཉི་མི་དགོས་ལ། ལྷ་ཐོའམ་ས་མཁར་ལྟ་
བུ་འཇིག་རྟེན་པའི་ལྷ་ རྟེན་བཙུགས་ པའི་ཁུངས་ནི། སངས་རྒྱས་མཉན་ཡོད་ན་་་་་
བཞུགས་པའི་ཚེ། དྲུག་སྡེ་ཞོན་པ་མང་པོ་དང་ཤིང་རྟ་དང་ལྷན་ཅིག་ལམ་དུ་སོང་བ་
དང་། ལམ་གྱི་ཕྱེད་དུ་ཤིང་རྟའི་སྲོག་ཤིང་ཆག་སྟེ་ཚོང་པས་སྲོག་ཤིང་བརྗེས་ནས་ཆག་
པ་བོར་རོ༔ །ཉེ་དགས་དེ་ཁྱེར་ཏེ་ལམ་གྱི་བཞི་མདོར་བཙུགས་ནས་འདི་ནི་བདག་ཅག་
གིས་སྲོག་ཤིང་གི་དབང་ཕྱུག་ཅེས་བྱ་བའི་ལྷ་རྟེན་དུ་བཙུགས་སོ་ཞེས་སྨྲས་ནས་སོང་པ་
དང་། ཕྱིས་སུ་དེ་ལ་གཅིག་གིས་སྟེགས་བུ་བརྩིགས། གཞན་ཞིག་གིས་ཀྱང་བདག་གི་
དོན་འདི་འགྲུབ་ན་ཁང་བ་བརྩིགས་ནས་སྟོན་མོ་བྱའོ་ཞེས་དམ་བཅས་ནས་སོང་བ་དང་།
དེས་ཀྱང་དོན་དེ་གྲུབ་ནས་ཅི་ལྟར་དམ་བཅས་པ་ཐམས་ཅད་བསྒྲུབས་པས་དེ་ལྷ་ཁང་དུ་
429



གྱུར་ཏེ་རྙེད་པ་མང་དུ་བྱུང་བ། དྲུག་སྡེ་དག་གིས་མཐོང་ནས་གོས་ལ་སོགས་པ་རང་
གར་ལེན་དུ་རྩོམ་པ་ན་ལྷ་ཁང་བསྲུང་མི་དག་གིས་མི་སྟེར་བའི་ཚེ། དྲུག་སྡེས་བཀྲེན་པ་
འདི་ཅི་ལྟར་ཁྱོད་ཀྱི་ལྷ་ཁང་ཡིན། ངེད་ཅག་གིས་ཤིང་རྟའི་སྲོག་ཤིང་ཆག་པ་ཞིག་རྟེན་
ཐབས་སུ་བཙུགས་པའོ། །ཞེས་པའི་བྱུང་བ་འདི་ནི་ལྷ་ཐོའི་ཁུངས་རྣམ་དག་ཡིན་ནོ་ཞེས་
བདག་གིས་མགྲིན་པ་བསལ་ནས་སྨྲའོ། ། མདོའི་གླེང་གཞི་ཕྲན་ཚེགས་དུམ་པ་གཉིས་ཀྱི་
ནང་དུ་མ་རྙེད་ཀྱང་། རྗེ་དགེ་འདུན་གྲུབ་ཀྱིས་མཛད་པའི་འདུལ་བའི་གླེང་འབུམ་ལྟར་
བྲིས་པ་ཡིན་ནོ། །ལུང་དེ་དང་དེ་ལྟ་བུ་བསངས་དང་ལྷ་ཐོའི་ཁུངས་སུ་མི་འགྲོ་ན་རྣམ་རྒྱལ་
མའི་སྟོང་མཆོད་དང་སྒྲོལ་མའི་མཎྜལ་བཞི་ཆོག་ཏུ་གྲགས་པ་དག་ལ་ཁུངས་མེད་ཅེས་སྨྲ་ན་
ཅི་ལྟར་འགོག་ དེས་ན་རྒྱུད་སྡེ་བཞི་ལས་བྱུང་བའི་ཉེར་སྤྱོད་ཀྱི་མཆོད་པའི་ནང་གི་
བདུག་སྤོས་ཕུལ་བ་དང་བསངས་མཆོད་ལ་བརྟེན་ནས་ཚ་གསུར་ཁུངས་ལྡན་དུ་བསྒྲུབ་
པར་བྱ་བ་འདི་ལ་ཤེས་རབ་དང་ལྡན་པ་སུས་ཀྱང་བསྙོན་དུ་མེད་དོ། །བཞི་པ་ཚ་གསུར་
གཏོང་ཡུལ་ངོས་བཟུང་བ་ལ་དངོས་དང་། དེ་ལ་ལོག་རྟོག་དགག་པ་གཉིས་སོ། །དང་
པོ་ནི། ཚ་གསུར་ལ་ཁུངས་དེ་ལྟར་ཡོད་ན། སྦྱིན་ཡུལ་གང་ལ་སྦྱིན་པ་ཡིན་ཞེ་ན། དེ་ནི་
གསུང་རབ་ལས། ཟས་སུ་དྲི་ཟ་བ་དང་། ཟས་སུ་བདུག་པ་ཟ་བ་དང་། ཟས་སུ་
སྦྱིན་སྲེག་ཟ་བ་དང༌། ཞེས་སོགས་བྱུང་བ་ལྟར། དྲི་ལ་ལོངས་སྤྱོད་པའི་དྲི་ཟ་ཞེས་བྱ་
བའི་གདོན་གྱི་རིགས་སུ་གཏོགས་པ་སྤྱི་དང་། ཁྱད་པར་དུ་བསད་ལྕེབས་གཡང་ལ་ལྷུང་
བ་ལ་སོགས་པའི་རྐྱེན་གྱིས་ཤི་ནས་ལུས་སྔ་མ་དོར་ཞིང་ཕྱི་མ་མ་རྙེད་པའི་བར་མ་དོར་
འཁྱམས་ པའི་ སེམས་ཅན་རྣམས་ལ་སྦྱིན་པ་ཡིན་ཏེ། དེ་དག་ལ་སྔགས་དང་ཏིང་ངེ་
འཛིན་དང་ཕྱག་རྒྱ་སོགས་ཀྱིས་བསྔོ་ན་ཕན་ཡོན་ཆེན་པོ་བྱུང་བའི་གཏམ་རྒྱུད་ཀྱང་སྣང་
ཞིང་། ། ཚ་གསུར་གཏོང་ཡུལ་གྱི་གཙོ་བོ་ཡང་དེ་དག་ཡིན་པར་ཆོ་གའི་ཚིག་རིས་ཀྱིས་
ཤེས་སོ། ། གཉིས་པ་དེ་ལ་ལོག་རྟོག་དགག་པ་ལ་གསུམ། ལོག་རྟོག་ཅི་ལྟར་སྐྱེས་ཚུལ་
དང༌། དེ་ཅི་ལྟར་འགོག་ཚུལ་དང༌། རང་ལུགས་འཐད་ལྡན་དུ་གཞག་པའོ། ། དང་པོ་
ནི། གལ་ཏེ་མདོའི་དོན་མི་ཤེས་པ་ཁ་ཅིག་ན་རེ། སྤྱིར་དྲི་ཟའི་སེམས་ཅན་ལ་གསུར་
བསྔོ་ན་ཕན་ཡོན་ཡོད་ལས་ཆེ། བར་དོའི་སེམས་ཅན་ལ་བསྔོས་ཀྱང་ཕན་ཡོན་མི་འཐོབ་
སྟེ། ཚེ་འཕོས་པ་ཅི་ལྟར་འགྱུར་བ་ལུང་བསྟན་པའི་མདོ་ལས། ཚེ་འཕོས་པ་སྐྱེ་བ་མི་
430



ལེན་པར་གཤིན་པོའི་འཇིག་རྟེན་ན་ཡོད་ན། བཟའ་བཏུང་དང་ཞོན་པ་དང་གོས་དང་
རྒྱན་དག་བདག་པོར་བྱེད་པ་ནི་མ་ཡིན་ནོ་ཞེས་གསུངས་ཤིང༌ དེ་བཞིན་དུ་རྒྱལ་དབང་
ལྔ་བ་ཆེན་པོའི་གསུར་ཆོག་གི་རིམ་པ་ཡིད་བཞིན་འདོད་འཇོ་ཞེས་བྱ་བ་ལས་ཀྱང་། དྲི་
ཟའི་སེམས་ཅན་ལ་ཟས་གོས་སྦྱིན་པའི་ཕན་ཡོན་ཡོད་པར་སྣང་། བར་དོའི་སེམས་ཅན་
ལ་སྟེར་བ་དེང་སང་གཏོར་མ་མཁན་པོ་མང་པོས་ཀྱང་བར་དོའི་མགྲོན་ཚན་ལོགས་སུ་
མཛད་པ་བྱུང་ཞིང་། གཤིན་པོ་རྗེས་འཛིན་གྱི་ཆོ་ག་གསར་རྙིང་ཕལ་ཆེར་ལས་ཟས་
གཏང་མཛད་པས། དེ་དག་གི་དགོངས་པའི་རྗེས་སུ་འབྲངས་ནས་ཁོ་བོས་མུ་ཐི་ལིའི་
འཁྲི་ཤིང་དུ། བར་དོའི་མགྲོན་ཚན་ལ་ཕན་ཡོན་ཡོད་ནའང་བརྒྱ་རྩའི་རང་ཚིག་དང་
འགལ་ཞེས་སྨྲས་པ་ཡིན་ལ། དཔྱད་བཟང་བ་ཞིག་བྱེད་ན་རྒྱལ་པོ་ལ་གདམས་པའི་
མདོར། བར་དོ་ལ་ཟས་སྐོམ་ཅི་བསྡོས་ཀྱང་མི་ཐོབ་པར་གསུངས་ཤིང་། དེ་ལ་བརྟེན་
ནས་སྙིགས་དུས་ཀྱི་ཐམས་ཅད་མཁྱེན་པ་བུ་སྟོན་རིན་པོ་ཆེས་མི་བཞེད་ཅིང་དོན་ལའང་
གནས་པར་སེམས་སོ་ཞེས་དང༌། ཡང་དེ་ཉིད་ཀྱིས་མཛད་པའི་སྡེ་བ་བློ་བཟང་མཐུ་
སྟོབས་ཀྱི་ཉམས་ལེན་དུ་གནང་བའི་གསུར་ཆོག་ལས་ཀྱང་། མེ་ལ་རྫས་བཏབ་པའི་
གསུང་། སྔགས་གསར་རྙིང་དང་མདོ་ཕྱོགས་གང་ནས་ཀྱང་བཤད་པ་མ་མཐོང་བར་མ་
ཟད། བར་དོ་ལ་བསྔོ་བ་དོན་ལ་མི་གནས་པར་ཐམས་ཅད་མཁྱེན་པ་བུ་སོགས་བཞེད་
ཅིང་ཞེས་གསུངས་པའི་ཕྱིར། དེས་ན་བར་དོ་ལ་ཚ་གསུར་བསྔོ་བ་དོན་མེད་དོ་ཞེ་ན།
དེ་ལྟར་འདོད་པ་ནི་གནས་མ་ཡིན་པ་ལ་དོན་མེད་པར་ལོག་པར་རྟོག་པ་ཡིན་པས་མཁས་
པ་རྣམས་ཀྱིས་དགག་པར་རིགས་སོ། །གཉིས་པ་ལོག་རྟོག་དེ་ཅི་ལྟར་འགོག་པའི་ཚུལ་ནི།
ཚེ་འཕོས་པ་ཅི་ལྟར་འགྱུར་བའི་མདོ་དེ་ལས་གཤིན་པོ་ལ་བཟའ་བཏུང་སོགས་བསྡོས་ཀྱང་
གཤིན་པོ་དེས་མི་ཐོབ་པར་གསུངས་པ་ནི། གསང་སྔགས་ཀྱི་ནུས་པ་བསམ་གྱིས་མི་ཁྱབ་
པའི་ ཐབས་ མཁས་ ཁྱད་ པར་ ཅན་ གྱིས་ མ་ ཟིན་ པར་ འཇིག་ རྟེན་ པ་ དག་ རང་ གར།
གཤིན་པོའི་རོའམ་དུར་སར་བཟའ་བཏུང་སོགས་བསྒྲིགས་ནས་གཤིན་པོ་དེ་ལ་སྟེར་བའི་
མོས་པ་བྱེད་ཅིང་དེས་ཀྱང་དངོས་སུ་ལོངས་སྤྱོད་རྒྱུ་ཡོད་པར་སེམས་པ་དག་དོན་ལ་མི་
གནས་པར་གསུངས་པ་ཡིན་ཏེ། གཤིན་པོ་དེ་སྐྱེ་གནས་གཞན་དུ་སྐྱེས་ཟིན་པའམ་བར་
དོར་འཕྱན་པ་དེས་བཟའ་བཏུང་སོགས་ཟ་བ་དང་འཐུང་བས་ལོངས་སྤྱོད་པ་ངེས་པར་
431



མེད་ པའི་ཕྱིར་དང་། དེ་ ལྟར་ ཡིན་ པ་ མདོ་ རང་ ལས་ ཀྱང་གསལ་ བར་ གསུངས་ ཏེ།
མདོ་དེ་ཉིད་ལས། ཀྱེ་རྒྱལ་པོ་ཆེན་པོ་ཚེ་མ་འཕོས་པའི་ཕ་སྤད་དང་སྤུན་གཅིག་ལ་ཉེ་
འབྲེལ་འཛིན་པ་ཕན་པར་འདོད་པ་རྣམས་ད་ལྟ་མ་ཤི་བ་ལུས་དང་ལྡན་པ་ཡང་གཅིག་
ཡུལ་གཞན་དུ་སོང་ན། དེ་ལ་ཕའམ་མའམ་བུའམ་སྤུན་གང་ཡང་རུང་བས་ཟས་སྐོམ་
མང་པོ་སྦྱིན་ནོ་གསོལ་ལོ་ཞེས་བསྔོས་པ་ཡང་། ཡུལ་གཞན་དུ་སོང་བའི་རྨི་ལམ་དུ་ཡང་
མི་འབྱུང་ན་དངོས་སུ་ཟ་ཤིང་འཐུང་བ་ལྟ་ག་ལ་ཡོད། ཚེ་འཕོས་ནས་ལུས་དང་བྲལ་བ་
ལ་བསྔོས་ཤིང་གཏད་པ་ཟ་ཞིང་འཐུང་བ་ལྟ་ག་ལ་ཡོད་ཅེས་གསུངས་པའི་ཕྱིར། ལུང་
ཤིན་ ཏུ་གསལ་བས་ལོག་རྟོག་སྐྱེ་བའི་གནས་མེད་དོ། ། རིགས་པས་ཀྱང་ཤེས་ནུས་ཏེ།
བར་དོ་པ་དེ་དྲི་ཁོ་ནས་འཚོ་བ་ཡིན་པས་བཟང་བ་དང་བཏུང་པ་གཞན་གྱི་དགོས་པ་མེད།
རྫུ་འཕྲུལ་ཁོ་ནས་འགྲོ་བ་ཡིན་པས་ཞོན་པ་མི་དགོས། ཤིན་ཏུ་དྭངས་པའི་ལུས་ཅན་ཡིན་
པས་གོས་དང་རྒྱན་སོགས་ཀྱི་དགོས་པ་མེད་པའི་ཕྱིར་རོ། །འོན་ཀྱང་མཁས་པ་རྣམས་ཀྱི་
གསུང་ལས། གཤིན་པོ་ལ་ཟས་གཏད་བྱ་བ་མི་འཐད་པའི་ཕྱོགས་སུ་གསུངས་པ་འདྲ་མོ་
ཡོད་པ་དག་ཀྱང་། སྔགས་ཀྱི་ཆོ་ག་དང་གཏན་མ་འབྲེལ་བར་འཇིག་རྟེན་རང་ག་པའི་
ལུགས་སྲོལ་ལྟར་ཟས་གཏད་བྱས་ནས་ཚེ་འདས་དེས་ཚིམ་པར་སེམས་པ་མི་འཐད་ཅེས་
པའི་དོན་དུ་འདོད་དགོས་ཏེ། སྔགས་ཀྱི་རྣལ་འབྱོར་དང་འབྲེལ་བར་ཚེ་འདས་ལྟར་
བསྐྱེད་ནས་སྡིག་དང་མ་འདྲེས་པའི་འདོད་ཡོན་ལྔའི་ཟས་ཀྱི་མཆོད་པ་བྱིན་གྱིས་བརླབས་
ཏེ་སྔགས་ཚིག་དང་བཅས་པས་བསྔོ་ན་ཕན་ཡོན་ཆེ་ཞེས་མཁས་པ་རྣམས་དབྱངས་གཅིག་
ཏུ་མཐུན་པར་གསུངས་འདུག་པའི་ཕྱིར་དང༌། སྔགས་ཀྱི་ནུས་པ་བསམ་གྱིས་མི་ཁྱབ་
ཅེས་པའང་སྒྲ་ཇི་བཞིན་པར་ཁས་ལེན་ དགོས་ པའི་ཕྱིར་རོ། ། གལ་ཏེ་ གཤིན་པོ་དེས་
བཟའ་བཏུང་ལ་ལོངས་སྤྱོད་པ་མེད་བཞིན་དུ་དེ་འདྲའི་ཆོ་ག་བྱས་པ་དོན་མེད་དོ་ཞེ་ན།
དེ་ནི་ལས་འབྲས་ལ་སྐུར་བ་འདེབས་པར་ཡང་འགྱུར་ཏེ། དེ་ལྟ་ན་ཡི་དྭགས་ལ་ཆུ་སྦྱིན་
བྱས་པ་དང་གཏོར་མ་བརྒྱ་རྩ་བཏང་བ་སོགས་གཞན་དོན་ལ་སྙད་བཏགས་པའི་དགེ་སྦྱོར་
བྱས་པ་ཐམས་ཅད་དོན་མེད་དུ་འགྱུར་བ་དང༌། སེམས་ཅན་ཐམས་ཅད་སྡུག་བསྔལ་
དང་བྲལ་སྙམ་པའི་སྙིང་རྗེ་བསྒོམས་ པ་ ཡང་ དོན་མེད་པར་འགྱུར་ཏེ། སེམས་ ཅན་
ཐམས་ཅད་སྡུག་བསྔལ་དང་མ་བྲལ་བའི་ཕྱིར་དང་། གཞན་ལ་གནོད་ཅིང་འཚེ་བའི་
432



བསམ་པ་འཆད་པ་ཙམ་གྱིས་ཀྱང་སྡིག་པར་མི་འགྱུར་བར་ཐལ། དེ་ཙམ་གྱིས་གཞན་ལ་
དངོས་སུ་མི་གནོད་པའི་ཕྱིར། དེའི་ཕྱིར་མདོ་སྔགས་གང་གི་ལུགས་ལའང་གཞན་ལ་
ཟས་དང་གོས་སོགས་སྦྱིན་པ་བཏང་བའི་སྒོ་ནས་ཚོགས་རྫོགས་པར་བྱེད་པ་དེ་ཡང་ཞེ་ཐག་
པ་ནས་གཞན་ལ་བསྔོས་པས་ཆོག་པ་ཡིན་གྱི། ཕ་རོལ་པོས་ཟས་དང་གོས་དག་གིས་ཚིམ་
པ་ལ་ལྟོས་མི་དགོས་པའི་ཕྱིར། གལ་ཏེ་དགོས་ན་སྤྱོད་འཇུག་ལས། ད་དུང་འགྲོ་
བཀྲེན་ཡོད་ན་སྔོན། ། སྐྱོབ་པ་ཅི་ལྟར་ཕ་རོལ་ཕྱིན། ། ཅེས་གསུངས་པ་ལྟར། སངས་
རྒྱས་རྣམས་ཀྱང་སྦྱིན་པའི་ཕར་ཕྱིན་མ་རྫོགས་པར་འགྱུར་ཏེ། ད་ལྟ་སེམས་ཅན་དབུལ་
པོ་མཐའ་ཡས་པ་ཡོད་པའི་ཕྱིར། དེ་ལྟར་ཡིན་མོད་འོན་ཀྱང་གཤིན་པོ་ལ་ཆོ་ག་བྱེད་པ་
ནི་དངོས་སུ་ཕན་པ་ཡང་ཡིན་ཏེ། ཀུན་རིག་ཊཱིཀ་ཆེན་དུ་གྲགས་པ་ཐམས་ཅད་རིག་པའི་
རྣམ་བཤད་ལེགས་བཤད་ཐམས་ཅད་ཀྱི་སྙིང་པོ་ལས། སྟོད་ལུགས་པ་ཁ་ཅིག་ན་རེ།
གཤིན་པོའི་དོན་དུ་དམིགས་ནས་ཆོ་ག་བྱས་པས་ཆོག་གི། རྣམ་ཤེས་དགུག་མི་དགོས་ཏེ།
བཀུགས་ཀྱང་མི་ཁུགས་པའི་ཕྱིར། གལ་ཏེ་ཁུགས་ན་རོ་ལ་རྣམ་ཤེས་ཁུགས་པས་གསོན་
པོར་བྱེད་ནུས་པར་འགྱུར་རོ་སྙམ་ན། སྐྱོན་མེད་དེ་རྣམ་ཤེས་བར་དོ་ན་གནས་པ་ཁུགས་
ནས་གསོན་པོར་འགྱུར་སྲིད་པ། དུས་འཁོར་གྱི་མཆོག་མི་འགྱུར་གྱི་སྐབས་ནས་ཤི་ལོག་
དཔེར་བརྗོད་པའི་སྐབས་ཀྱིས་ཀྱང་འགྲུབ་ལ་ཞེས་གསུངས་པའི་ཕྱིར། དེས་ན་བར་
དོའི་རྣམ་ཤེས་དངོས་སུ་དགུག་ཏུ་ཡོད་པ་དང་བར་དོར་ངོ་སྤྲད་ནས་ཆོས་བཤད་བྱས་པ་
དང་ སྡིག་སྒྲིབ་སྦྱང་བ་སོགས་ ཐམས་ ཅད་དོན་དང་ལྡན་པ་ཡིན་པའི་ཕྱིར་རོ། ། ཀུན་་་་
གཟིགས་ལྔ་པ་ཆེན་པོས་ ཀྱང་། བར་དོའི་ ཆུ་སྦྱིན་མཐའ་གཅིག་ཏུ་བཀག་པ་མེད་དེ།
གཏོར་མ་བརྒྱ་རྩའི་རིམ་པ་མུ་ཐི་ལིའི་འཁྲི་ཤིང་ལས། བརྒྱ་རྩའི་འགོར་ཛམ་བྷ་ལ་དང
བར་དོ་སོགས་ཀྱི་ཆུ་སྦྱིན་སྦྱར་བ་འགལ་བ་མེད་ཀྱང་མེད་དུ་མི་རུང་བའི་ཡན་ལག་མིན་
པས་ཟོར་ཡང་བའི་ཆེད་དུ་མ་བཀོད་ཅིང༌། རང་གཞན་གྱི་བླ་མ་མང་པོའི་ཡིག་ཆར་
མགྲོན་ཚན་ལ་བར་དོ་བསྣན་པའི་བཅུ་གཉིས་སུ་མཛད་པ་ཕན་ཡོན་ལས་འགལ་བ་ཆེར་
མེད་མོད། ཅེས་གསུངས་པས་སོ། །འོན་ཀྱང་ཞར་ལ་དོགས་པ་ནི། མུ་ཐི་ལིའི་འཁྲི་
ཤིང་དེ་ཉིད་ལས། དེ་ཡང་མཁས་རློམ་འདྲའི་དག་གྲོས་སུ་མཉམ་མེད་ཇོ་བོ་ཆེན་པོའི་
ལུགས་ཀྱི་བརྒྱ་རྩ་ཡོད་པར་གྲགས་ཀྱང་ཇོ་བོའི་གསུང་ངོ་མ་མི་སྣང་ཞིང་། ཞེས་དང་།
433



ཐམས་ ཅད་ མཁྱེན་ པ་ བུ་ སྟོན་ རིན་ པོ་ ཆེའི་ རྣམ་ མཁྱེན་ དུ་ བགྲོད་ པའི་ བདེ་ ལམ་ དུ།
གཏོར་མ་བརྒྱ་རྩ་གཏོང་ ཐབས་ནི་སྤྱིར་ཁ་འབར་མའི་གཟུངས་གཉིས་ལ་བརྟེན་ནས་
མཛད་ཅིང༌། གཟུགས་ནི། དཀོན་མཆོག་གསུམ་ལ་ལྷ་བཤོས་འབུལ་བ་ལ་གཟུངས་ཉི་
ཤུ་རྩ་བ།ཅིག དྲང་སྲོང་ལ་གཏོར་མ་འབུལ་བ་དང་ཡི་དྭགས་ལ་གཟུངས་བདུན་དང་དེ་
བཞིན་གཤེགས་པ་བཞིའི་མཚན་བརྗོད་དེ་གཏོར་མ་སྦྱིན་པར་གསུངས་པ་མ་གཏོགས།
བརྒྱ་རྩ་སྟོང་རྩའི་གྲངས་ངེས་དང་མགྲོན་གྱི་རིམ་པའི་གསལ་ཁ་གསུངས་པ་མེད་ཅིང་ཞེས་
གསུངས་པ་ལ། ཀུན་མཁྱེན་འཇམ་དབྱངས་བཞད་པའི་ཆུ་གཏོར་རྣམ་བཤད་རྒྱལ་བའི་
བདེ་ལམ་དུ། ཆུ་ གཏོར་ ཐམས་ ཅད་ ཁ་འབར་མའི་གསུངས་ལ་ བརྟེན་སྙམ་པ་དང་།
ཇོ་བོས་མཛད་པའི་ཆུ་གཏོར་མེད་སྙམ་པ་ནི་བླན་རྟགས་ཡིན་ལ་ཞེས་དང་། བརྒྱ་རྩ་མི་
འཐད་ན་རྣམ་མཁྱེན་དུ་བགྲོད་པའི་བདེ་ལམ་གྱི་ཆུ་གཏོར་བརྒྱ་རྩ་ཡང་མི་འཐད་པ་སོགས་
སྣང་བའི་ཕྱིར། ཞེས་ སོགས་ཀྱིས་དགག་པ་མཛད་ཡུལ་ལ་མུ་ཐི་ལིའི་འཁྲི་ཤིང་ཆུད་
འདུག་ པ་ལ་དཔག་ན་དེའི་ཚིག་ལ་ཅུང་ ཟད་དོར་ལེན་བྱེད་རྒྱུ་ཡོད་དམ་སྙམ་དུ་ཡང་
དོགས་སོ། །དེས་ན་ཀུན་རིག་ཊཱིཀ་ཆེན་དུ། ས་སྡེ་ལས་ཞག་བདུན་གྱིས་ཤི་འཕོས་པ་དེ།
ཡང་ན་ནི་དེ་ཉིད་དུ་མངོན་པར་འགྲུབ་པར་འགྱུར་རོ། ། ཡང་ན་ནི་སྐལ་པ་མི་མཉམ་པ་
· གཞན་དུ་སྟེ། གལ་ཏེ་ལས་གཞན་གྱི་བྱ་བ་ཡོངས་སུ་གྱུར་པས་བར་མ་དོའི་སྲིད་པའི་ས་
བོན་ཡོངས་སུ་འགྱུར་བར་བྱེད་པའི་ཕྱིར་རོ། །ཞེས་བཤད་པའི་ཕྱིར་བར་མ་དོ་ལ་ ཕན་
གདགས་པའི་ཕྱིར་དུ་ཞག་བདུན་ཕྲག་བདུན་དུ་བྱེད་པ་ཡིན་གྱི་ཞེས་གསུངས་པ་ལྟར།
མཁས་པ་མང་པོས་ཞག་ཞེ་དགུའི་བར་དུ་དགེ་བ་ལ་འབུངས་དགོས་པར་བཤད་པ་རྣམས་
བར་དོ་ལ་ཕན་པའི་ཆེད་ཡིན་ནོ། །དེ་བཞིན་དུ་སྐྱབས་བསླུ་བ་མེད་པའི་དཀོན་མཆོག་
གསུམ་ལ་བརྟེན། རྫས་རྣམས་ཆོ་ག་ལྟར་བྱིན་གྱིས་བརླབ། ལྟ་བ་ཆོས་ཀུན་ རང་
བཞིན་མེད་པར་ཡིད་ཀྱིས་མོས། སྤྱོད་པ་སྔགས་ཀྱི་རྣལ་འབྱོར་ལ་གནས། སྒོམ་པ་
བྱང་ཆུབ་ཀྱི་སེམས་བཅོས་མ་ཡན་ཆད་ཀྱིས་ཀུན་ནས་བསླངས་ཏེ་གཟུངས་སྔགས་ཁྱད་
པར་ཅན་གྱི་སྒོ་ནས་བར་དོ་ལ་ཆུ་སྦྱིན་བྱེད་པ་དང་ཟས་བསྔོ་བྱེད་པ་བར་དོ་ལ་མི་ཕན་ཞེས་
སྨྲ་བར་ནུས་པ་མ་ཡིན་ནོ། ། གསུམ་པ་རང་ལུགས་འཐད་ལྡན་དུ་གཞག་པར་བྱ་བ་ལ།
ལུང་གིས་སྒྲུབ་པ་དང༌། རིགས་པས་སྒྲུབ་པ་གཉིས། དང་པོ་ནི། བར་དོའི་སེམས་
34



ཅན་ལ་སྤྱིར་བཞག་དགས་པའི་ཆོ་ག་མང་དུ་ཡོད་དེ། གཙུག་ཏོར་རྣམ་རྒྱལ་མའི་རྟོག་པ་
ལས། སེམས་ཅན་སྡིག་པ་བྱེད་ པ་ གང་དག་ཤི་བའི་དུས་བྱས་པ་དེ་དག་གི་དོན་དུ་
གཟུངས་འདི་ཡུངས་ཀར་ལ་ལན་ཉི་ཤུ་རྩ་གཅིག་བརྗོད་དེ། དེ་དག་གི་རུས་གོང་རྣམས་
ཀྱི་སྟེང་དུ་གཏོར་ན། དེ་དག་སེམས་ཅན་དམྱལ་བའམ། དུད་འགྲོའི་སྐྱེ་གནས་སམ།
གཤིན་རྗེའི་འཇིག་རྟེན་ནམ། ཡི་དྭགས་སམ། གཞན་ཡང་ངན་འགྲོ་རྣམས་སུ་སྐྱེས་
པར་གྱུར་ཀྱང་རུང་སྟེ། དེ་དག་གཟུངས་འདིའི་མཐུས་ངན་འགྲོ་དེ་དག་ལས་ཐར་བར་
འགྱུར་རོ་ཞེས་གསུངས་ཤིང་། དེའི་གཤིན་རྗེའི་འཇིག་རྟེན་ཅེས་པ་དེ་བར་དོ་བ་ཡིན་
པའི་ཕྱིར་རོ། །དེ་བཞིན་དུ་གཙུག་ཏོར་དྲི་མེད་དང་ཀཾ་ཀ་ནིའི་སྔགས་སོགས་ཀྱི་ཕན་ཡོན་
དེ་དང་འདྲ་བར་ཡོད་ཀྱང་རྒྱས་པར་མ་བྲིས་ལ། རྡོ་རྗེ་གུར་གྱི་རྒྱུད་ལས་རྡུལ་ཚོན་
ད་ཀྱིལ་འཁོར་བྲིས་ནས་ནི། །གཤིན་ལ་པ། སོན་བཞིན་དབང་བསྐུར་ན། །ངན་སོང་གསུམ་
དུ་སྐྱེས་ན་ཡང་། །དེ་ཉིད་ཀྱིས་ནི་ཐར་བར་འགྱུར། །ཞེས་སོགས་ལྟ་བུའི་རྒྱུད་སྡེའི་ལུང་
མཐའ་ཡས་ཤིང་། དཔེ་ཆོས་རིན་ཆེན་སྤུངས་པའི་འགྲེལ་པ་ལས་ཀྱང་། ཆུས་ཁྱེར་བ་
ནས་ཞེས་པ་ནི། དཔེར་ན་མི་ཆུས་ཁྱེར་བ་ལ་ནུས་པ་ཅི་ཡང་མེད་པ་ལ། སྐམ་ན་ཡོད་
པའི་མིས་སྐྲའམ་གོས་ལ་སོགས་པ་གང་ནས་འཐེན་ཀྱང་སྐམ་སར་ནར་གྱིས་འདྲོངས་པ་
ལྟར། སེམས་ཅན་ཤི་བ་རྣམས་ལས་སྤྱི་རླུང་གིས་དེད་ནས་གང་སྐྱེ་རང་དབང་མེད་ཅིང་
བདེ་སྡུག་གི་འདམ་ཁ་བྱ་དབང་མེད་པ་ལ། ཤུལ་ན་འདུག་པའི་ཉེ་དུའི་འབྲེལ་བ་རྣམས་
ཀྱིས་ཤི་བ་དེའི་དོན་དུ་སྡིག་པ་དང་མ་འདྲེས་པའི་དགེ་བ་ལ་འབད་ཅིང་དེའི་དོན་དུ་སྨོན་
ལམ་བཏབ་ན། དགེ་བའི་རྩ་བ་དེ་དག་ཕྱི་བཞིན་དུ་རྗེས་སུ་འབྲང་ཞིང་དེ་སྡུག་བསྔལ་
གང་ཡིན་པ་ལས་ཐར་ངེས་ཞེས་གསུངས་པའི་ཕྱིར། དཔེ་འགྲེལ་གྱི་ལུང་གཞན་མང་དུ་
ཡོད་དོ། །སྨན་བླའི་མདོ་ལས་ཀྱང༌། སྲོག་འགག་པའི་བེམ་པོའི་ཅིང་དེའི་སྔས་སུ་ཞག་
ཞེ་དགུའི་བར་དུ། བཅོམ་ལྡན་འདས་སྨན་བླ་མཆོད་ཅིང་གསོལ་བ་བཏབ་ན་དེའི་རྣམ་
པར་ཤེས་པ་སླར་ལྡོག་པར་གསུངས་པ་དང་། དེ་བཞིན་དུ་བསམ་པ་རྣམ་པར་དག་པས་
གཞན་ལ་ཟས་བསྔོ་བྱས་པས་བསྔོ་ཡུལ་དེས་ཟས་ཀྱིས་ཚིམ་པར་འགྱུར་བའི་ལོ་རྒྱུས་ཀྱང་
ཡོད་དེ། རྣལ་འབྱོར་ གྱི་དབང་ཕྱུག་རྗེ་བཙུན་མི་ལ་རས་ པ། གཉའ་ནམ་བདུད་
བཏུལ་ཕུལ་ཏུ་རྒྱགས་ཕྱེ་ཉུང་ཟད་དང་བཅས་སྒྲུབ་པ་མཛད་སྐབས། ཁ་བ་ཉིན་མཚན་
435



བཅོ་བརྒྱུད་དུ་བབ་པས་འགྲུལ་ལམ་ཆད་ཅིང་ཟླ་བ་ཁ་ ཤས་སོང་བའི་རྗེས་སུ། སྦྱིན་
བདག་རྣམས་རྗེ་བཙུན་མུ་གེས་བཀྲོངས་པར་ཐག་བཅད་ཀྱང་། སྐུ་བགདུང་ལ་མཇལ་
འདུན་གྱིས་ཕྱིན་པས། རྗེ་བཙུན་བཞུགས་པར་མཐོང་ནས་མ་གཤེགས་པའི་རྒྱུ་མཚན་
ཞུ་ཙ་ན། རྗེ་བཙུན་གྱི་ཞལ་ནས། ང་ཕལ་ཆེར་ཏིང་ངེ་འཛིན་གྱི་ཟས་དང་མཁའ་
འགྲོའི་ཚོགས་སྐལ་སོགས་དང་། ཁྱད་པར་ཁ་རྩང་རྟའི་ཟླ་བའི་སྨད་ལ་ཁྱེད་བུ་སློབ་
རྣམས་ཀྱིས་བཟའ་བཏུང་མང་པོ་སྟེར་བྱུང་བའི་ཉམས་ཞིག་ཤར་བ་ནས་ཟ་མ་ཟ་སྙིང་ཡེ་
མི་འདོད་པ་ཞིག་བྱུང་པས། དེ་དུས་ཁྱེད་ཆོས་ཅི་བྱས་པ་ཡིན་གསུངས་པར། ཁོང་
ཚོས་དགོངས་རྫོགས་སུ་མཆོད་པ་ཕུལ་ཚུལ་ཞུས་པས། རྗེ་བཙུན་གྱི་ཞལ་ནས། འཇིག་
རྟེན་པ་རྣམས་ཀྱིས་དགེ་རྩ་བགྱིས་པ་བར་དོ་ལ་ཕན་པར་འདུག་གོ་ཞེས་གསུངས་པ་དག་
ཀྱང་ལུང་ཚད་མ་ཡིན་པས། བར་མའི་སེམས་ཅན་ལ་ཕན་གདགས་པའི་ཆོ་ག་ཡོད་པར་
བསྒྲུབ་པ་འདི་ལ་སུས་ཀྱང་བསྙོན་དུ་མེད་དོ། ། གཉིས་པ་རིགས་པས་སྒྲུབ་པ་ནི། བར་
སྲིད་པ་དེ་གསུར་ལ་སོགས་པའི་དྲི་དོན་དུ་གཉེར་བའི་གང་ཟག་ཡིན་ཏེ། དྲི་ཟས་སུ་ཟ་
མཁན་ཡིན་པའི་ཕྱིར། མཛོད་ལས། དྲི་ཟས་སེམས་ཅན་བར་མའོ། །ཞེས་གསུངས་
སོ། ། དེས་ཀྱང་གསུར་ལ་ སོགས་པའི་དྲི་ལ་ དངོས་སུ་ལོངས་སྤྱོད་ནུས་པ་ཡང་ཡིན་ཏེ།
དེ་ལ་དྲི་ཚོར་བའི་དབང་པོ་དང་དབང་ཤེས་དག་ཀྱང་མ་ཉམས་པ་ཡོད་པའི་ཕྱིར། དེ་
ཉིད་ལས། དབང་པོ་ཀུན་ཚང་ཐོགས་མེད་རྒྱུ། །ཞེས་གསུངས་སོ། །གསུར་དྲི་བཏང་
བ་དང་མཉམ་དུ་གནས་དེར་སླེབ་ནུས་པ་ཡང་ཡིན་ཏེ། རྫུ་འཕྲུལ་གྱིས་འགྲོ་བའི་ཤུགས་
དང་ལྡན་པ་ཡིན་པའི་ཕྱིར། དེ་ཉིད་ལས། ལས་ཀྱི་རྫུ་འཕྲུལ་ཤུགས་དང་ལྡན། །ཞེས་
གསུངས་སོ། ། དེའི་ཕྱིར་བར་སྲིད་པ་དེ་ཚོ་ག་བྱེད་པའི་སར་འོངས་ནས་རང་ལ་ཆེད་དུ་
བསྔོས་པའི་གསུར་དྲི་ལ་རྨི་ལམ་རྨིས་པ་བཞིན་དུ་ལོངས་སྤྱོད་ནུས་པ་ཡང་ཡིན་ཏེ། ཀུན་
རིག་ཊཱིཀ་ཆེན་དུ། ཆོས་མངོན་པར་བར་དོའི་སྐབས་སུ་སྔོན་གྱི་འབྲེལ་བ་དང་གྲོགས་ལ་
སོགས་པ་རྨི་ལམ་ཀྱི་ཚོང་ཙམ་དུ་མཐོང་བར་བཤད་པས། བར་དོ་ན་གནས་པ་དེ་དེར་
འོངས་ནས་རྨི་ལམ་རྨིས་པ་བཞིན་དུ་ཆོ་ག་ལ་འཇུག་པ་མི་འགལ་བའི་ཕྱིར་དང་ཞེས་
གསུངས་པའི་ཕྱིར། གཞན་ཡང་། བར་དོ་པའི་རྒྱུད་ཀྱི་དྲི་འཛིན་དབང་མངོན་ཚད་
མ་ཡོད་དམ་མེད། ཡོད་ན་དེའི་སྣང་ཡུལ་དུ་གྱུར་པའི་དྲི་ཡོད་པར་ཁས་ལེན་དགོས་ལ།
436
ཡ/



མེད་ན་མི་འཐད་དེ། ཐེག་ཆེན་ཐུན་མོང་མ་ཡིན་པ་གསང་སྔགས་ལྟར་ན་བར་དོའི་དོད་
ལ་འཚང་རྒྱ་བ་སྲིད་པས། དེའི་རྒྱུད་ལ་དྲི་ཚོར་བའི་ཚད་མ་སྐྱེ་སྲིད་དེ། དེའི་རྒྱུད་ལ་
ཀུན་མཁྱེན་ཡེ་ཤེས་སྐྱེ་སྲིད་པའི་ཕྱིར། ཐེག་དམན་ལྟར་ནའང་ཕྱིར་མི་འོང་བར་འདའ་
བ་ཡོད་པས། དེའི་རྒྱུད་ལ་དྲི་ཚོར་བའི་ཚད་མ་ཡོད་དགོས་ཏེ། དེའི་རྒྱུད་ལ་ཟད་མི་སྐྱེ་
ཤེས་པའི་ཡེ་ཤེས་སྐྱེ་བ་ཡོད་པའི་ཕྱིར། མདོར་ན་དུས་ཕྱིས་མང་ཐོས་རྒྱ་མཚོའི་ཕ་རོལ་
ཏུ་སོང་བའི་མཁས་པ་ཆེན་པོ་རྟ་ཚག་ཡེ་ཤེས་བློ་བཟང་བསྟན་པའི་མགོན་པོས། རག་ར་
སྤྲུལ་ སྐུའི་དྲིས་ལན་དུ། གཤིན་པོ་ལ་ ཟས་ བསྔོས་པས་ མི་ ཐོབ་ པར་གསུངས་ པ་ནི།
དེང་སང་རྒྱ་གར་ནག་སོགས་སུ་གཤིན་པོའི་རོ་དང་དུར་སར་ཟས་ཀྱི་རྣམ་གྲངས་མང་པོ་
བསྒྲིགས་ནས་མཆོད་པ་བྱེད་པ་དར་བས། དེ་འདྲ་བ་དེ་གཤིན་པོ་སྐྱེ་གནས་གཞན་དང་
བར་དོར་འཕོས་ཟིན་ནས་འགྲོ་བ་རིས་མི་གཅིག་པས་མི་ཐོབ་པར་གསུངས་པ་ནི། འཆི་
འཕོ་བ་ཅི་ལྟར་འགྱུར་བའི་མདོ་ལས་ཀྱང་རྒྱས་པར་གསུངས་པས་དོན་ལ་གནས་ཀྱང་།
གསུར་ལྟ་བུ་སྔགས་རྒྱ་ཏིང་ངེ་འཛིན་གྱིས་བྱིན་གྱིས་བརླབས་ནས་བསྔོས་ན་མི་ཐོབ་པ་ཡང་
མ་ཡིན་ཞིང་། དཔེར་ན་ཡི་དྭགས་ལ་ཟས་རང་གར་སྦྱིན་ཡང་མི་ཐོབ་ལ། རྒྱུ་ཆེན་
ཤུགས་ལྡན་གྱི་གཟུངས་དང་འཇུར་འགེགས་ཆུ་སྦྱིན་གྱི་སྔགས་ཀྱིས་བསྔོས་ན་ཐོབ་པར་
གསུངས་པས་གསང་སྔགས་ཀྱི་བྱིན་རླབས་བསམ་གྱིས་མི་ཁྱབ་པའི་ཕྱིར། བར་དོ་ལ་
མདོ་ རྒྱུད་ཁུངས་མ་ནས་དྲི་ཟ་ཞེས་བྱུང་བས་དྲི་ལ་ལོངས་སྤྱོད་པ་ལས་ཟས་རགས་པ་
གཞན་མེད་འདྲ། དབང་པོ་ཀུན་ཚང་ཡིན་ཡང་ཟས་མི་དགོས་པ་ནི་བསྐལ་པ་དང་པོའི་
མི་ལའང་ཡོད་པས་ཞེས་གསུངས་པའི་རྡོ་རྗེ་ཚིག་གི་ཐོ་བ་འདི་གཅིག་པུས་ཀྱང་ལོག་པར་
རྟོག་པའི་གཟེར་མགོ་ཐམས་ཅད་འབུར་དུ་མི་སྟེར་བར་བྱ་ནུས་སོ། །དེས་ན་བར་དོ་ལ་ཚ་
གསུར་བསྔོ་བ་ཕན་ཡོན་ཆེ་ཞིང་དོན་དང་ལྡན་པ་ཡིན་པས་དེ་ལ་འབད་པར་རིགས་སོ། །
སྨྲས་པ། ཁོ་བོའི་བརྗོད་ཚིག་མེ་ཁྱེར་སྣང་བ་ལ། ། ལོག་རྟོག་མུན་པ་སེལ་ནུས་ཕྲ་ན་
ཡང་། །བཀའ་བསྟན་ལུང་དང་རིགས་པའི་ཉི་མ་ལ། །གཟི་བྱིན་མེད་ཅེས་ཤེས་ལྡན་སུ་
ཞིག་སྨོད། །གསང་སྔགས་ཐབས་ལ་མཁས་པའི་སྤྱོད་མཆོག་གིས། །བྱས་ཚད་གཞན་དོན་
སྒྲུབ་པའི་ཐབས་སུ་སྨིན། །གསེར་འགྱུར་རྩི་ཤེས་མཁས་པའི་ལག་པ་རུ། །འབྱོར་ཚད་
ལྕགས་ནག་རིན་ཆེན་ཟོང་དུ་བསྒྱུར། ། མཆོད་སྦྱིན་སྤེལ་བ་ཁྱིམ་གྱི་སོ་ནམ་མིན། ། བར་
437



དོའི་དོན་སེམས་བུ་ཚའི་ཕྱིར་མ་ཡིན། །ཚ་གསུར་འདོད་པ་མཆིས་བྲང་མ་ཡིན་ཡང་། །དེ་
ཕྱིར་ཚུལ་འདིར་བདག་ཡིད་མི་སྤྲོ་མེད། །འདི་ལ་ཉེས་བཤད་དྲི་མས་སྦགས་ཡོད་ན། །དེ་
དག་བདག་བློ་དོག་པའི་སྐྱོན་ཡིན་པས། །འགྱོད་པས་འཆགས་སོ་བཤགས་ཡུལ་རྣམས་
ཀྱིས་ཀྱང་། །གསལ་རིག་བློ་གྲོས་ཡངས་པ་བསྩལ་དུ་གསོལ། ། འདིར་འབད་རྣམ་དཀར་
འོ་མས་བཅུས་པའི་མཐུས། ། ཐུབ་བསྟན་སྐྱུ་རུ་ར་ཡི་གཞུང་ཤིང་མཆོག། ལུང་གི་ལོ་
འདབ་ཕྱུག་ཅིང་རྟོགས་པའི་འབྲས། ༑ མངར་བའི་རོ་ལྡན་དགུང་ལ་ སྙེགས་ པར་ ཤོག།
ཅེས་ཚ་གསུར་ལ་དོགས་པ་གཅོད་པའི་འཁྲུལ་སྤོང་དགོངས་པ་རབ་གསལ་ཞེས་བྱ་བ་འདི་
ནི། ཨ་ལག་ཤ་ཞེས་པའི་བས་མཐར་སྐྱེས་པའི་ལྷ་རམས་པ་ངག་དབང་བསྟན་དར་ཞེས་
བགྱི་བས་བྲིས་པའོ། ། མངྒ་ལཾ། །
438



༄༅། །བསླབ་བྱ་མི་ཚོས་དགའ་སྟོན་ཅེས་
བྱ་བ་བཞུགས་སོ། །
རྒྱལ་ཀུན་ཐུགས་རྗེ་གཅིག་བསྡུས་རྗེ་བཙུན་མ། །མ་ལྟར་སྐྱོང་བའི་དཔལ་ལྡན་བླ་མ་
དང་། །དང་པོའི་མགོན་པོ་དུས་ཀྱི་འཁོར་ལོ་གཉིས། །གཉིས་སུ་བྱར་མེད་བསྙེངས་བྲལ་
རྣམས་ལ་འདུད། ། མིང་འགའ་བརྡའ་དོན་འཕྲད་ཕྱིར་བསྙད་པ་འདི། །སེའུ་བཅུ་བའི་
ངག་ལྟར་འབྲེལ་མེད་པས། །དྲན་དབང་སྤྱན་སྔར་བསྟར་བར་མི་འོས་ཀྱང་། །སྤྱི་བརྟོལ་
བསྐྱེད་དེ་ཉུང་ཟད་གདས་པར་བྱ། ། ཆོས་ལ་བག་ཆགས་ཞད་ཙམ་དྲི་བྲོ་བའི། །བློ་གསལ་
རྣམས་ལ་འཁྱོས་མའི་ཚིག་ལམ་ནས། ། གཞན་བསྐུལ་འདེབས་ཀྱི་སྙིང་ལ་མི་བསྲེལ་་་་་
ཀྱང་། །ཉི་མ་འཕུལ་བའི་ཐབས་སུ་རྣ་བ་བློགས། །གནའ་དུས་ཆོ་འཕྲུལ་ཡ་མ་ཟུང་བསྟན་
པས། །ཉི་ཚེ་མིན་པའི་འགྲོ་མང་འདུལ་བར་མཛད། ། ད་ལྟ་ཐུབ་པའི་ཞལ་སྐྱིན་བཤེས་
གཉེན་པས། །དམ་ཆོས་འོ་མ་སྙོད་པས་བརྟས་པར་མཛད། །དེས་ན་སྐྱབས་སུ་ཕེར་བར་
འོས་སུ་ཆེ། ། ཞི་ཞིང་དེས་ལ་ བག་ དྲོ་ ཡི་ གར་འོང་། ། ཆོས་ཀྱི་བྲོ་མྱོང་ བླ་ མ་ཅོ་ཏོས་་་་
བཀུར། ། གང་གསུང་བདུད་རྩིར་འཐུང་ཞིག་ལྕེས་མ་འཕུལ། ། དལ་འབྱོར་སྟབས་ལེགས་
དབང་གིས་ཐོབ་ཅེས་པ། ། ཕལ་མོ་ཆེ་ཡི་རྣ་རྒྱབ་ལྷགས་པར་སོང་། །གནས་འདི་ཤིན་ཏུ་
མད་པར་གདའ་བའི་ཚུལ། །ཐུབ་པ་ཉག་ཅིག་གསུང་ལས་ཡིད་ཆེས་དགོས། །ས་འཛིན་
ཁྱོགས་འདེགས་ཆུ་གཏེར་ཧུབ་ཀྱིས་འདྲེན། །ཉིན་མཚན་མགོན་པོ་ཆ་ལང་བརྡབ་སྲིད་
ཀྱང་། །ཚང་མའི་སྐྱེས་བུས་མ་བརྟག་གྱ་ཚོམ་དུ། ། དོན་མེད་བབ་ཅོལ་གཞར་ཡང་གསུང་
མི་སྲིད། ། ལྷགས་པས་སྦྲེས་ནས་སུག་ཡུག་འཁོབ་གྱུར་ཀྱང༌། །བླ་མ་བྱོན་ཚེ་ཀོག་གི་ཀེར་
ལངས་ནས། །ཏེ་བོར་བཀུར་སྟིས་རི་མོར་འབད་རིགས་ཏེ། །དེ་ཡི་རྣམ་སྨིན་དྲན་དབང་
གྲལ་འགོ་འཐོབ། །སྨྱུག་མས་བླས་པའི་ཞིབ་མ་ཚག་དམ་ཡང་། །ཆབ་བཟང་མི་སྡོད་ངན་
སྙིགས་འབྱུར་སླ་བཞིན། ། ཕྲག་དོག་ཁེངས་དྲེགས་ཅན་གྱི་ཤེས་རྒྱུད་ལ། ། བླ་མའི་ཡོན་
ཏན་མི་ཚོག་སྐྱོན་ཆགས་སླ། །ཡོན་ཏན་ཅན་ལ་འགྲན་སེམས་མི་སྟོ་བར། ། སྟན་ལས་ལྡང་
4.39



ནས་གཡར་འཚུས་འདྲེན་པ་སོགས། ། སྲི་ཞུས་མཉེས་ན་ཡོན་ཏན་འགོས་པར་འགྱུར། །
འདག་པའི་ལྡེར་བཟོ་དྲིས་ལན་ལྡོན་འགྱུར་རམ། ། ང་རྒྱལ་རླུང་གིས་ལྟོ་བ་ སྤོ་དྲགས་་
པས། ། གཡག་རྒན་མཇིང་ལྟར་གཉའ་རེངས་མི་དེ་ལ། ། ཆོས་ཀྱི་དྲི་ཙམ་འཐུལ་ཡང་ཕན་
མི་འདོགས། །དེས་ན་ཁེངས་དྲེགས་ཆམ་ལ་ཕབ་པ་གནད། །ཚིག་གི་སྤུ་རིས་གཅོད་ཙམ་
ཆོག་ཤེས་ཀྱིས། །བློ་རྒྱ་འབྱམས་ན་ཆོས་དང་ཡིད་གཉིས་པོ། །རོ་ཁུར་རྒྱབ་བསྣོལ་ལྟ་བུར་
འགྱུར་བའི་ཕྱིར། །ཡིད་ནི་ཆོས་དང་ཕན་ཚུན་ཁ་སྤྲོད་དགོས། །ཆོས་ཀྱང་བརྟུན་པས་རྡོ་
རུས་ཐུག་དགོས་ཀྱི། ། མྱོག་ལ་སོར་མོས་ཟླ་གཟུགས་སྟོན་པ་ལྟར། ། མཛུབ་རྩེ་ཙམ་ལས་
རྣལ་མ་མ་མཐོང་ན། ། བརྡར་ ཤ་ཆོད་པའི་གྲངས་སུ་ཅི་ལྟར་བརྩི། ། རྒོལ་བ་གཞན་གྱི་
བརྒལ་ལན་བཏུབ་ཙམ་གྱིས། །ཆོས་ལ་ནང་བྱང་ཆུད་ཅེས་བསྙེམས་མ་འཚལ། །ཞིབ་ཏུ་
གཞིགས་པའི་མཛངས་ པའི་བློ་རྩལ་གྱིས། ། བསྟན་པའི་གནད་ ལ་འཕྱུགས་མེད་གཟེར་
ཐེབ་དགོས། །རང་ཤོང་སྤྱིལ་བུ་འདག་སྦྱར་མཚམས་གཅོད་ཀྱིས། །ལོ་སྟར་འཛབ་བཟླས་
འོ་བརྒྱལ་མང་བསྟེན་ཀྱང་། །ཤེས་རྒྱུད་ཆུ་ཡི་རྡོ་དང་མར་ ཀོ་ལྟར། ། གྱོང་པོར་ལུས་ཚེ་
ཆོས་ལ་དྲེད་ཉེན་ཆེ། །ལང་ཤོར་ཡིད་ལ་རྟོག་པ་འོག་འགྱུ་སོགས། ། ཐོལ་གྱིས་ ཤར་ན་
བཅར་གྱིས་ངོས་ ཟིན་ནས། །ཁ་ཡན་ལམ་དུ་འཕྱན་དུ་མི་འཇུག་ པར། ། སེམས་རྟ་ཁ་
བསྐྲུན་དཀའ་བ་འདུལ་ ཐབས་གཅེས། ། གྲངས་བསྙེན་ཚད་དུ་འཁྱོལ་ བའི་ མིང་ ཙམ་་་
དབེན། ། ལས། ་ལེན་ རྒྱུས་ མེད་འདྲ་ བཅོས་པར་བཀབ་ ཀྱིས། ། ཡ་ སྟགས་ ཆོ་ གས་ སྦྱིན་་
བདག་འབྲིད་བྱེད་པའི། །ཟ་ཆོག་མཁན་པོའི་པརླང་སྤྱོད་མཐའ་མི་བརྟན། །འབོགས་
ཆོག་དཔེ་ཀློག་འདོན་མཁན་སློབ་དཔོན་དེ། ། བསྟན་པ་རིན་ཆེན་འཕན་ཟེལ་མེད་པ་
མཆོག། བསམ་བཞིན་སྨྲས་པ་ཡིན་གཤིས་ཤེས་ལྡན་ཚོ། །དེ་འདྲ་ཕྱགས་སྙིགས་བཞིན་
དུ་དོར་བར་རིགས། །ས་འབུའི་འོག་ནས་ཤ་མོ་ཐོན་པ་ལྟར། །གློ་བུར་བྱུང་བའི་གྲུབ་ཆེན་
ཡོད་རེ་སྐན། །བྲ་ཕེབ་གྲོག་ཕྲུ་ལུང་བསྟན་གསལ་ན་ཡང་། ། ཙབ་ཙུབ་བྱེད་པ་མེད་ན་
སྤྱང་པོ་ཡིན། །ལམ་རིན་ཆེ་ཆུང་སྔས་ལ་སྙེ་བཞིན་དུ། །བེའུ་བུམ་ལག་མཐིལ་ཙམ་ལ་རེ་
བ་ནི། །ཅ་ནེ་ཨ་འཕྲག་ཕུགས་ལ་བཅུག་བཞིན་དུ། །རྙོག་ཆུ་སྙིམ་པས་བཅུ་དང་ཀུན་ནས་
མཚུངས། །བུན་སྐྱེད་ཁེ་སྤོག་སོ་ནམ་ཀ་ཅ་ཡི། ། གསོག་རུམ་མཁས་ཚུལ་མནོག་ཆེ་ལྟར་
སྣང་ཡང༌། ། ཡོ་དོ་ཅོག་བསྒྱུར་ག་ཤེད་འདོར་འགྱུར་ཚེ། ། རྩ་འཇིང་ཁ་དྲག་དཔུང་གིས་
440



སྐྱོབ་ནུས་སམ། །རྟག་ཏུ་གོང་འགྱུར་བསྣོན་པ་ཡེ་མེད་པའི། ། ཚེ་འདི་ཅིས་ཀྱང་འབྱིང་
པར་འགྱུར་བ་དང་། །གཤིན་རྗེའི་འདོ་རྟ་ནམ་སླེབས་ཆ་མེད་པས། །བག་མེད་ཕྲས་ཏེ་
འདུག་པ་མི་རིགས་སོ། ། མནབ་རྩལ་དག་གིས་བརྣངས་ཏེ་གློ་བུར་ཏུ། །འགྲུམ་པར་མི་
འགྱུར་གདེང་དང་བྲལ་བཞིན་དུ། །ལོ་བརྒྱུར་གཞེས་པའི་ཤོམ་ར་འདིང་བ་བས། ། ཕྱི་
མའི་མཆད་ སྒུམ་ སྟ་གོན་གྲབ་བྱེད་གཟབ། ། གསོབ་བརྫུ་མཁན་གྱི་བྱས་ལོའི་སྐད་ཀྱི་
ཆོས། །ཅི་ཡང་མི་འཁྱོངས་བག་ཤིའི་གླུ་སྐད་འདྲ། ། གནངས་བྱའི་ངང་རིང་སྒྱིད་ལུག་ར་
མདེགས་ཡིན། ། གྲང་དྲོའི་དུས་བསྟུན་ཉམས་ལེན་ཡ་མ་བརླ། ། ངན་འགྲོར་ཆས་ལ་ར་
མདའ་སྒྲོན་འདོད་ན། །ཚེ་འདིར་ཤི་སྤར་འཐམས་པའི་སྡིག་གྲོགས་དང་། ། མཇིང་སྦྲེལ་
བྱས་པས་ཆོག་མོད་རྟིང་མ་ལ། ་ །མཛོ་སྦྲེལ་གཡང་ལ་ལྷུང་ཉེན་ཅུང་ཞིག་སོམས། །བྱ་བྲལ་་
དག་ཀྱང་གཞན་ལས་ ཅུང་འཕགས་པའི། ། བདེ་བའི་ ཐབས་ལ་ལན་ཅིག་འཇུག་ཕྱིན་
ཆད། །བྱེད་དགོས་སྔ་རབས་ཟིན་རྒྱུ་མེད་པ་འཕེལ། །བྱེད་རྩིས་ཡིད་ཀྱི་དགུ་ན་མ་དྲན་
བཟང་། །འཚོ་ཆིའི་ཐབས་འདི་ཐེང་ལ་བོར་བཏང་ན། ། ལྷ་མགུ་མིས་དད་ཟེར་བ་སྡེབ་
གཅིག་འོང་། ། སྙན་ གྲགས་གསེར་ གྱི་ ཕ་བོང་སྒོ་འགྲམ་དུ། ། རང་འདྲིལ་འབབ་པར་་
འགྱུར་ལ་ཚོམ་མི་འཚལ། ། བདེ་འདོད་ཀུན་གྱིས་སྙིང་ལ་བཅང་མོད་ཀྱང་། ། གཏན་་
བདེའི་ཐབས་འདི་རང་གིས་སྤྱོད་ མི་ཤེས། །གཞན་གྱིས་འཐད་པ་སྒྲོན་ཡང་མི་ཉན་་་་
འདི། །བསོད་ཆུང་བློ་ཡིས་མ་འཆུན་གཤིས་སུ་གདའ། ། ཆོག་ཤེས་བསྟེན་ན་ཡོད་པའི་
ཕྱུག་རབ་ཡིན། ། མཁོ་དགུ་དག་གིས་ལྡང་དུས་དབེན་པའི་མི། ། དངོས་པོ་བདོག་ཀྱང་
བཀྲེན་པོ་དངོས་ཡིན་གཤིས། ། ཤ་ཐང་ཚོལ་ཀྲོའི་སྡུག་བསྔལ་དེ་ཡིས་བྱས། ། སྒོས་སུ་ཉེ་
དུར་གདུང་སེམས་ཆེས་དྲག་སྟེ། །སྐྱོབ་པའི་ལྷ་ལྟར་བསྙེན་བཀུར་བྱེད་པའི་ཆེད། །ཤ་ཞུ་
པགས་སྐམ་བྲན་གྱི་ཐ་ཤལ་ལྟར། །གླ་མེད་གཡོག་ལ་རྒྱུག་པ་སྡུག་གྱོང་ཆེ། །བན་གསར་ཕ་
གཞིས་སྐྱོང་ལ་བརྐམ་ཆགས་ན། །རྒན་ཞུགས་ཁྱིམ་ལ་འཁྲེན་པ་ཨ་ཅང་སྟེ། ། དེས་ན་ཉེ་
དུར་ཞེན་འཁྲི་མ་གློད་ན། ། དངོས་གྲུབ་མེད་ཁར་བྱུར་དང་ཆག་སྒོ་མང་། །ཉེ་འབྲེལ་མ་
སྦྲེབས་མ་འཁྱག་སྐྱོང་ཤེས་ཙམ། །ཕོ་སྐྱེས་གྲུང་པོར་རློམ་ཡང་བླུན་པོའི་ཕུལ། །གཉེན་ལ་
ངོ་ལོག་བསྟན་པའི་སེར་མོ་བ། །འདི་ཕྱིའི་འདུན་མ་མཉམ་པོར་ཡལ་དོན་མེད། ། བྱ་
བཏང་རབ་ལ་ཕན་ཡོན་བརྗོད་མི་ལང་། །གྱི་ནའི་ཟས་ཀྱིས་འཚོ་བས་ལྟོ་འགྲངས་སླ། །
441



དེངས་ཤིང་མྱགས་པའི་གོས་རྙིང་རྙེད་ཅི་དཀའ། །གང་དུ་ཕྱིན་ཀྱང་ཤོ་གམ་གཞལ་མི་
དགོས། །ཧོར་འདྲའི་ངོ་བསྲུང་དཔྱ་ཁྲལ་འཇལ་དོན་མེད། །ཆོམ་པོས་འཕྲོག་གམ་འཇབ་
བུས་བརྐུ་སྙམ་མེད། །ཆུས་ཁྱེར་དགྲས་བཅོམ་བརླག་པའི་དོགས་པ་ཆུང་། །གཉེན་གྱིས་
བརྙན་བསྐྱིས་དོགས་པའི་ སེམས་ འཚེར་མེད། ། ས་རིམ་འདེད་དམ་འུ་ལག་རྒྱུག་ མི་་་་
དགོས། ། ཕྱུགས་མེད་པས་ན་རྫི་བོ་འཚོལ་ཅི་དགོས། །བ་ལང་ལྷས་ཀྱི་གྲུམ་རལ་འཆོས་
དོན་མེད། །ཁལ་མ་ཞོན་རྟ་ཆད་ཀྱིས་དོགས་པ་དབེན། །དེ་ཡི་ཆས་ཁུག་གཟེན་པ་ཉར་མི་
དགོས། ། རྟ་བོང་གདབ་པས་བཏབ་སྟེ་བདས་དོན་མེད། ། ཚོང་ཕྱིར་བརྫུ་ནས་ མནའ་
བསྐྱལ་མི་དགོས་ཤིང་། །གཅམ་བུའི་ཁ་གསག་ངོ་དགའ་བྱེད་དོན་ཉུང་། །ཚད་ལས་ཐལ་
བའི་འབོ་རི་འཆང་མི་དགོས། །ཟོང་ལ་གཡོ་སྒྱུ་ཁྲམ་གསུམ་བྱེད་དོན་མེད། །སླེ་བོ་ཁུར་
ནས་ཨར་ལས་བྱེད་མི་དགོས། །ཞིང་ལ་སད་སེར་ཐན་པས་གདུངས་པ་མེད། ། བཙས་མ་
བརྔས་ནས་སོག་མ་འཐུ་མི་དགོས། ། སྙེ་མ་སུ་དང་གང་བུ་བཏོག་པ་དང་། །ཟོར་བ་རྒྱབ་
ནས་པད་པུར་ཨེ་བཛྲང་ཞེས། ། མིག་རས་བཙའ་བཞིན་སོ་བལྟའི་སྡུག་བསྔལ་དབེན། །
འཁྱུད་འཁོར་ལོ་རིང་འབུངས་པའི་སྟོན་ཐོག་ཀྱང་། །བརྒྱ་ལམ་ན་ཡང་བྱུང་བ་དེ་གཞན་
ལ། །བུན་སྐྱེད་བཏང་ནས་སླར་ཡང་བསྙེག་པའི་ཕྱིར། ། ལྷམ་རྡོག་ཟད་ཟད་གྲོང་མཐའ་
ཉུལ་ཡང་དགོས། །དེ་ཚེ་འ ཐབ་ཀྲོལ་སྣ་ཚོགས་བདོ་བ་ཡིས། །བླའི་གྲར་གྱོད་ལ་དཀྲི་བར་
འགྱུར་བ་ སོགས། ། མི་སྙན་ཁྲེས་ པོ་ མི་འདོད་ བཞིན་ མནབ་ནས། ། དམྱལ་བར་སྤྱིའུ་་་
ཚུགས་སུ་འགྲོ་ཉེན་ཆེ། །གཞན་ཡང་ཞིང་གི་སྤྱད་པ་འཛོར་ཁེམ་དང་། །ཁ་བྲ་ཡན་ཆད་
རིན་གྱིས་ཉོ་དགོས་ཤིང༌། །རིན་དེ་མེད་ཚེ་གདོང་གི་པགས་བཤུས་ནས། །གཡར་དགོས་
བྱུང་ཚེ་ལ་རྒྱུ་མི་འཆོར་རམ། །སྔོན་ལས་ ཁ་ནས་ཁ་གང་ཕྲི་རིགས་ཀྱི། ། དེ་ལ་ཞོ་གང་
བསྣོན་ཁ་འདེགས་མི་རིགས། །བཅས་མཚམས་ཁ་རལ་སྣ་རལ་ལ་བཏང་ནས། །སྡིག་ལ་
རྔམ་ཞིང་རྟུལ་ཕོད་ཆེ་ མི་རུང་། ། མི་ཚེ་ཕྱེད་ནི་གཉིད་ལ་གཡུར་ བས་ཁྱེར། །དེ་ཕྱེད་
བཟའ་བཏུང་གཡོས་སུ་བྱ་བས་ཆོད། ། ལྷག་མ་གཏམ་གླེང་དག་གིས་དུས་འདའ་ཚུལ། །
ལང་ཤོར་ཡིད་ཁྱོད་ཁུ་འཕྲིག་མེད་འདི་མཚར། །མདོར་ན་ནོར་བསགས་འཚོལ་སྒྲུབ་ཅུང་
གློད་ནས། །འབུད་བསྙེག་ཐོབ་གསུམ་སྨོན་པའི་ཡུལ་བྱས་ཏེ། །གོང་མའི་ཞབས་འདེགས་
འོག་མ་སྐྱོང་བའི་ཁུར། །ཅད་ཀྱིས་བཏང་བ་གདམས་པའི་དོན་པོ་ཡིན། །ཆོས་པ་ཉོད་
442



རོད་དག་གིས་ཡོངས་འགྱུར་ནས། །བྲུ་བ་ཚ་བས་ལྟོགས་རིར་ ཤི་སྐད་དེ། ། སྔོན་ཆད་
གྲུགས་པ་མེད་པས་ཞེད་མི་དགོས། ། ཆོས་པའི་ཟན་རྡོག་གྱེན་འདྲིལ་མི་ཟེར་རམ། །ལ་ཉེ་
འདི་ཡིས་དཀའ་སྤྱད་མི་ནུས་ཞེས། ། སེམས་པ་ཡི་མུག་སྲོ་ཤི་མི་སྐྱེད་པར། ། ཡ་རབས་
ལྟོས། །འཇུངས་ཅན་མི་ལ་ཨེན་ཙམ་བྱིན་ཅིག་ཅེས། ། ཤད་ཀྱིས་སྦྱངས་པས་ཤས་ཞིག་
གཏོང་འཇུག་ན། །འདུ་བྱས་སྔར་འཁྱུད་སོ་ན་མི་གནས་པས། །གཏོས་ཆེ་འོན་ཅིག་ཅེས་
ན་སྟོབ་ཕོད་འགྱུར། ། འཁོར་བ་དོང་སྤྲུགས་བྱེད་དུས་ལོས་ ཐར་ཅེས། ། བསྙེངས་བྲལ་
སོས་བདེ་གུ་ཡངས་ཅི་ལྟར་རིགས། །མགོ་ལ་བྱིན་ཟ་འབར་ཡང་དེ་བཤོལ་ནས། །ལ་གོར་
དགེ་བར་གཞོལ་ཞེས་མ་གསུང་ངམ། །ལམ་འཕྲང་ས་དོག་གྲོག་མོར་ཟམ་པ་འཆོས། །
ནར་མའི་ཟས་སྦྱོར་བསོད་ནམས་སྟོབས་ཆེ་ཞེས། །ཆོས་ལས་བྱུང་བ་ཡིད་ལ་རབ་བརྣག་
སྟེ། ། དགེ་བ་བྲེ་ བསོག་ ཕུལ་ བསོག་ཕྱོགས་ ལ་རེམ། ། སྐྱུ་རུམ་ སྤྱོད་ སྦྲགས་བསོད་ཟས་
མཆོད་པ་བཟང་། །ཙམ་སྐྱོང་ཆུ་སྦྲུས་ཙམ་གྱིས་ལྷ་མི་མགུ། །ར་གན་ཚོས་ཀྱིས་བསྒྱུར་པའི་
ཟོང་ ཕལ་བ། །ཚོང་འདུའི་བཞི་མདོར་བཀྲམ་ཡང་བྲིན་འགྱུར་རམ། ། བག་ལ་གཞའ་
བའི་ཉོན་མོངས་རིག་པར་དཀའ། །མངོན་དུ་གྱུར་པའི་མགོ་ལ་ཐོག་བརྫི་དཀའ། །དེ་
ཉིད་ལྗར་ གྱིས་མནན་ཐུབ་མི་དེ་ལ། ། སྟོངས་གདབ་འཇའ་ས་གཟེངས་བསྟོད་འོས་སུ་
ཆེ། ། ཤྭ་འོད་མ་འཆོར་གོང་དུ་ཆུ་ལོན་བརྩིག། གྲུབ་ན་འོལ་རྐ་གཞན་དུ་བསྒྱུར་དཀའ་
བས། ། དེ་བཞིན་གནས་ངན་ལེན་གྱི་དྲི་མ་ཡང་། ། ལྡངས་པར་མི་འགྱུར་ཐབས་ལ་་་་
འབུངས་དགོས་སོ། །གྱང་འཛེགས་བསེ་འབུ་ལོག་ཐེང་རེལ་ ཡང་། ། བཀན་ སྤུབ་ལན་
མང་བྱས་ཚུལ་ལེགས་བསམས་ནས། །འཁོར་བ་འདི་ཡང་ཕྱག་སྦལ་ལྟར་དགོངས་ནས། །
བ་འཇོའི་ཡུན་ལ་འཇག་སྙིང་མི་འདོད་དགོས། ། ཉ་སྟོང་ཟླ་བ་ཇི་ལྟར་པོ་ཟོས་ཀྱང་། །
དཀར་ནག་ཕྱོགས་ལ་འགྱངས་ལུས་མེད་པར་འཁོར། །སྲིད་མཐའི་སེམས་དཔའ་རི་ལྟར་
ཐོགས་ན་ཡང་། ། མཐོང་པའི་ཆོས་ལ་སྲིད་པ་ཧྲུལ་པོར་བྱེད། །ཟབ་དང་ཚུལ་འཆོས་ལོག་
འཚོ་རྣམ་དག་ཀྱང་། །མིག་སྔར་སྤྱོད་ལམ་གཞན་དང་བསྟུན་པ་གཟབ། ། སྨྲ་བ་ཚར་
གཅོད་སྤོབས་པའི་གདེང་ཐོབ་ཀྱང་། །བག་གསར་བཞིན་དུ་གྲབ་རྒྱུག་མེད་པ་མཛེས། །
སྟེང་ན་ལྡིང་མཁན་བྱ་མིན་མེད་གྱུར་ཀྱང་། ། ཀུན་གྱི་འོག་འཛུལ་བྱེད་ཐབས་མཛད་ན་
443



ལེགས། །གསང་སྔགས་མཁས་ཀྱང་ཚོགས་འཁོར་བསྙད་བཏགས་ནས། །ཐོ་ཅོའི་སྤྱོད་པ་
མི་མཛད་ཀུན་ཀྱིས་ཁྲེལ། ། ཆོས་རྣམས་གདོད་ནས་ནམ་ཡང་སྐྱེས་མ་མྱོང༌། །སྐྱེ་ཞེས་ཐ་
སྙད་བཏགས་བཞིན་ བདེན་པའང་ཡིན། ། གནས་འདི་བློ་མིག་དོག་པོར་ཆུད་དཀའི་་་
དཔེ། ། རྒྱ་ཁབ་དམིགས་པུར་འབྲེང་ཐག་བརྒྱུ་ལ་འགྲན། ། འོན་ཀྱང་སྣང་བ་འདི་ཀུན་
ཤུལ་མེད་དགོས། ། དགག་བྱ་གཞན་དུ་འཚོལ་ན་གནད་མི་འབིགས། ། ནགས་སུ་བྲོས་
པའི་རྐུན་མའི་རྐང་རྗེས་དེ། ། སྤང་ལ་ཆོད་ཀྱང་ངལ་ཞིང་དུབ་པའི་རྒྱུ། །འཕགས་པའི་
དོན་ དམ་ དཔྱོད་ རིག་ ཆེས་ ཞིབ་ ཀྱང་། ། སྣང་ བ་ རྩིད་ པོ་ འདི་ ཉིད་ དཔྱད་ན་ འཇིག།
མགུར་སྤྱད་སྐམ་ཁའི་ལག་ཐབས་འཛིན་མཁས་ཀྱང་། ། དངུལ་ཆུ་འབོ་ན་དེ་ཉིད་ཅི་ལྟར་
བཀོལ། ། སྔོན་དང་ད་ལྟའི་མ་ ལ་ ཐོག་དྲུང་གི། དབྱེ་བ་མི་འབྱེད་སྣོམ་བུ་ལྕེས་ སྙོད་
པའི། །དྲིན་ལན་ཐད་ལྷོད་མེད་པར་གཟོ་བར་རིགས། །དེ་ལྟ་མིན་ན་རང་ཉིད་ཁྲེལ་བོར་
འགྲོ། །ཞེ་མི་ལྟར་དུ་གཅོམ་སྐྱུངས་འཇབ་མཁས་པའི། །གཅེས་འཛིན་དགྲ་ལ་ཕྱང་པར་
སོ་བལྟ་སྟེ། །ཡིད་ཀྱི་མཁར་སྐོར་དྲན་པའི་གནམ་རུ་ལ། །ཤེས་བཞིན་མདའ་ལྡོང་སྤྲད་
བཞིན་མེལ་ཚེ་དགོས། ། སེམས་ཅན་ཕན་དོན་རང་གིས་ཅི་ལྕོགས་བྱ། ། ཆིག་རྒྱ་ཕེར་ཙམ་
མིན་ན་གཞན་དང་བསྡོང་། །བདག་པས་གཞན་ཉིད་གཅེས་འཛིན་ཆོ་ག་འདི། །བྱ་བརྒྱ་
འུར་རྡོ་གཅིག་གིས་འདེད་དང་མཚུངས། ། གནའ་ནས་ཞི་ཟིན་འཐབ་ཀྲོལ་སླར་སྡོགས་
ནས། ། གཏམ་གླེང་བདོ་བར་བྱེད་པའི་གཏི་བོ་དེ། །ཡིད་ལ་དབེན་ཡང་གནས་འཆད་མི་
འཇུག་པར། །ཐག་རིང་སྤྲུགས་ནས་ཞུགས་ཀྱི་རླུབས་ལྟར་སྤོང་། །ལོ་མང་ལུས་པའི་ཞིང་
རེངས་ ཐ་རྒོད་དུ། །ས་བོན་གྲུང་པོ་བཏབ་ནས་ལྡུམ་བསལ་ཀྱང༌། ། སྙེ་མ་ལོང་བ་མགོ་
འཕང་མཐོ་ཙམ་ལས། ། གཡུར་དུ་ཟ་བའི་འབྲས་བུ་སྨིན་མི་སྲིད། །ཁ་བཤད་ཚིག་འགའ་
ཐོས་ཚེ་འཆད་གྲབ་བྱེད། །དངོས་པོ་དམ་དུམ་བྱུང་ཚེ་ཕྱུག་རྟགས་སྟོན། ། དོན་མེད་གྲོས་
གང་བྱེད་སར་ཁོ་ཐེབ་དགོས། །དེ་འདྲ་མི་ལ་དགོས་མེད་ཅོལ་ཆུང་ཟེར། ། བརྙན་པོའི་
གོས་ཀྱིས་མཆོར་ནས་དུད་ཁ་ཉུང༌། །ཕྲད་ཚད་ངོ་ཤེས་ཟེར་ནས་གཏམ་འདྲིས་བྱེད། ། སྐུ་
སྲབ་བློ་འདོགས་གཞན་དང་བརྗེ་རེ་བྱེད། །དེ་འདྲ་མི་ལ་ཀླད་མེད་འགོ་སྟོང་ཟེར། །ཕྲད་
འཕྲལ་ མགུ་ཞིང་འགྲོགས་ན་ཁྲོ་ བ་སྐྱེན། ། ཕར་ལ་ཕན་བཏགས་ལེགས་བྱས་བརྒྱ་བྱས་
ཀྱང་། །དྲིན་གཟོ་མི་ཤེས་གཅིག་སྦྱིན་གཉིས་ལེན་བྱེད། །དེ་འདྲའི་མི་དང་འགྲོགས་ཡུན་
444



ཐུང་ན་མཛེས། །རང་ཉིད་བདེན་ཁ་ཐོབ་ཕྱིར་གཉའ་བོ་ལ། ། གསུག་པ་བྱིན་ནས་ལས་
འབྲས་དཀྲུགས་མི་བྱ། །གལ་ཏེ་བྱས་ན་དེ་ཡི་ལ་ཡོགས་ཀྱང༌། །མཐོང་བའི་ཆོས་ལ་འཁོར་
བ་མང་དུ་སྣང་། །མདོར་ན་རང་འཐག་ལྟག་ཆུང་ཆད་པ་ལྟར། །ཚེ་འདི་རྦད་ཀྱིས་བཏང་
ན་སྐྱིད་འགོ་ཚུགས། །ལྟོ་སྐྱ་ངན་ངོན་ཙམ་གྱིས་ཆོག་ཤེས་ཏེ། །སྒྲུབ་པ་མཐའ་རུ་བསྐྱལ་ན་
ཕོ་སྐྱེས་ཡིན། །གཞན་གྱི་གཡམ་རྒྱུག་མིན་པར་ཞེ་ཐག་པས། །བློ་སྙིང་འགེལ་བའི་སྐྱབས་
འགྲོའི་ཚིག་གསུམ་ཟབ། ། ག་ཞིའི་ཆེད་དུ་དཀོན་མཆོག་སྤོང་ཞེས་པའི། །བྲོ་བོར་ཚིག་
ངན་གཞར་ཡང་སྨྲ་མི་བྱ། ། སྡིག་པའི་ལས་ངན་ཆུ་ཡིས་བཀྲུ་དཀའ་ཡང་། ། ལྗན་ལྗིན་མི་
གཙང་འབགས་བསང་ཁྲུས་ཀྱིས་འདག། ཤི་གསོན་ཡོན་གནས་དཀོར་ནག་བསབ་རུང་
ཡང༌། །དགེ་འདུན་རྫས་ཕྲོག་དེ་ལྟ་མིན་པར་གསུང་། །གམ་དུ་གནས་པའི་ཀོས་ཐག་ཕྱག་
བརྙན་ལ། །བརྒྱུད་བཀག་འཁང་ར་ཐང་འགའ་བཀྱོན་ན་མཛེས། །ཚུར་མཐོང་སྐྱེ་བོར་
སྐྱོན་ཆགས་གཤིས་ལུགས་ཡིན། །དེ་ལ་འཐིང་སླད་ཤེས་ལྡན་སུ་ཡིས་བྱེད། ། དངོས་པོ་
སྐུགས་སུ་བཙུགས་ནས་རྩོད་པའི་སྐབས། ། འགན་ཁུར་ཐེག་ངེས་ཆེ་ བཞི་བསྟེན་པ་་་་
གནད། ། ནད་རོ་ཅན་རྣམས་ཐང་པོ་འདྲ་ན་ཡང་། །བྲོ་འཚལ་ཡིན་ པས་གཟུ་དཔང་
བཅོལ་མི་རུང་། །ཁོག་ཏུ་ཇི་སྙེད་ཤོང་བར་མི་དོག་མོད། །མནར་སེམས་གནོད་འཚེ་ཡིད་
ལ་ཉར་མི་བྱེད། །ཞབས་རལ་སྒྱེ་མོ་ལྟ་བུ་མ་ཡིན་པར། །གང་་ཐོས་བསགས་ན་མཁས་པའི་
ཁྱུར་ཚུད་དོ། །བབ་ཅོལ་མི་བཟློ་གསོང་པོར་སྨྲ་བའི་མི། །འཕྲལ་ལ་བློ་བདེ་ཕུགས་སུ་ཞེ་
གཙང་ངོ༌། ། གཡོ་སྒྱུ་སྦུབས་སུ་འཚང་བའི་འཁྱོག་ཚིག་གིས། །བསླུ་བ་མངས་ན་མི་ཡི་
གསེབ་ནས་བུད། ། སིང་པོ་ཨ་རག་དག་གིས་བཟི་བའི་ཁྲོད། ། སེམས་ལ་གཟན་ པའི་
གཤུགས་ངན་སྨྲ་བའི་ལྕེ། ། གྲེ་བའི་ཕུགས་སུ་བསྐྱལ་ནས་མ་སྦས་ན། ། ཇི་ལྟར་འབྱུང་
འགྱུར་ལྷ་བ་མོ་པར་དྲིས། །བ་ཡར་སྐམ་ཡང་བཤས་ཏེ་ཤ་རིན་གྱིས། །དུས་མ་གཞན་ཞིག་
འཚོལ་བར་ག་ལ་རིགས། ། སྦེ་ལྤགས་ཐུལ་བའི་གོང་བ་རལ་ན་ཡང་། ། དེ་ཡི་ཐུ་བ་བཅད་
ནས་གླན་མི་རིགས། །ཟས་ལ་རྔམ་ཞིང་ཟ་ཕོད་ཆེ་བའི་མི། །ཀུན་གྱིས་ཞེན་ལོག་སྐྱུག་བྲོའི་
གནས་སུ་བྱེད། །གཞན་ལ་བརྟེན་ནས་ཞོ་ཤས་འཚོ་འདོད་ན། །བྲེང་ཆགས་ཁ་ཉུང་ལག་
གཙང་གཡོག་བཞུན་དགོས། ། དལ་འབྱོར་ གྲོན་ཅན་ མི་བྱེད་གཅིགས་ སུ་བྱེད། །འདྲེ་
མཐོང་ཤོ་བེ་སྡོམ་པའི་ཕྱོགས་མ་ཡིན། །དགེ་སློང་བཟའ་ཚོ་གྱེས་པ་བསྡུམ་མི་བྱ། །དགེ་
445.



ཚུལ་ཁྱིམ་དང་བསྙེན་ན་རུལ་བར་འགྱུར། ། རབ་བྱུང་དོར་མ་གྱོན་ན་ཁྱིམ་པས་སྨད། །
དགེ་བསྙེན་ལིང་བཏབ་བྱས་ན་ཀུན་གྱིས་འཕྱ། །གྲ་བ་གཞོངས་སུ་བཞུད་སྐབས་གཞས་མི་
འཐེན། ། མི་སྐྱ་ ཨུག་ ཤུད་ རྒྱུན་ པོའི་ སར་མི་ཕྱིན། ། དྲ་མའི་སྤྱོད་ལ་ཁ་མིག་ཡར་བལྟ་་
དགོས། །འཛོལ་བུ་རྙི་འཛུགས་ཐབས་ལ་བསླབ་མི་བྱ། ། ཡོན་ཏན་མི་སྤྱོམས་ནང་དུ་སྦ་
བར་བྱ། ། རང་སྐྱོན་བརྟག་ནས་གཞན་གྱིས་ཁྲེལ་ལ་འཇོམ། ། གཞན་སྐྱོན་མི་གླེང་ཡིབ་
པའི་ཐབས་ལ་འབུངས། ། རང་ལ་ཞེ་ཁྲེལ་ཡོད་ན་དེ་བས་བཟང་། །ཡོན་ཏན་ཅན་ལ་ཞེ་
ས་ཅིས་ཀྱང་དགོས། །ཁེ་དང་རྒྱལ་ཁ་གཞན་ལ་སྟོབ་པར་འོས། ། ཕམ་གྱོང་མཛོ་ཁལ་གླིང་
ལ་བྱོ་མི་རིགས། ། ཕན་བཏགས་ཁ་འདོན་མི་སྐྱེན་ཡིད་ལ་བརྣག། ངན་ལན་མི་འཇལ་
བརྗེད་དུ་ཆུག་ན་བཟང་། །ཀོ་ལོང་མི་བསྡམ་རང་སར་ཞི་ཐབས་བྱ། །དགའ་ཁྲོའི་འགྱུར་
ལྡོག་མི་སྐྱེན་གཞུང་བཟང་བསྟེན། ། དགའ་ཚོར་ཕྲི་སླ་དགང་དཀའ་མིན་ན་མཛེས། །
དྲིན་ཅན་ཡིན་མདོག་ཁ་མོས་ཡུས་མ་བྱེད། ། གཞན་གྱི་མཚང་འབྲུ་གཞོགས་དུད་ཉུང་ན་
མཛེས། ། ཞ་འོན་འཐེང་སྐུར་སོགས་ཀྱི་ལད་མོ་སྤོང་། ། ཤུ་སྤོར་ཤ་བཀྲ་སྤྱི་ཅེར་ཞེས་མི་
འབོད། ། །ཁ་འཆམ་བྱས་ཏེ་གཞན་ལ་དཕྱིས་མི་འདོགས། ། སྡུམ་མཚེས་རྣམས་ལ་ ཤུབ་
བུས་སྨོད་མི་བྱ། ། ཅོལ་ཆུང་དོན་ལ་ཚིག་གི་བལྡབ་སྐྱོར་སྤོང་། །བྲེ་མོའི་གཏམ་གྱིས་སྐབས་
དོན་ཡལ་མ་ཚུགས། །གཏུ་ལུམ་བརླང་བོའི་ཚིག་གི་རྗེས་མི་བསྙེགས། །ཉམ་ཆུང་དག་ལ་
བརྙས་སྨོན་འཁུ་སེམས་སྤོང༌། ། ཀླག་ཅོར་ཆེ་སར་གྱ་ཚོམ་རྒྱུག་མི་བྱ། ། མ་དྲང་ཁྲོད་དུ་
བག་ཕེབས་སྡོད་མི་རིགས། ། གྲོགས་ལ་རྔན་ཅན་མི་བྱེད་སྙིང་ཉེ་དགོས། །དགེ་སློང་ཡེ་
འབྱུང་ལྟ་བུ་གཡོ་སྒྱུ་སྤོང་། །མདོ་སྔགས་ཕན་ཚུན་ཅ་འབྱིད་མིན་པ་དགོས། །དམེ་པོ་ཨར་
བའི་ཁྱིམ་དུ་འགྲོ་བ་སྤོང་། ། མུ་ཅོར་མོལ་ན་གཞན་གྱིས་གནམ་པོར་བྱེད། །ཐ་ན་འབྱེད་
མཐོང་ཡང་རྣམ་རྟོག་མེད་ པ་ བཟང༌། ། སྲོ་ཤིག་གྲོག་སྦུར་སྲེག་ལ་འཚེ་བ་སྤོང་། ། ཡེ་་
འབྱམས་བསྒོམ་འཕྲོ་བསྐུགས་སུ་བསྲིངས་ན་བཟང་། །ནེའུ་ལྡང་མཉམ་དག་དང་མཐུན་
འཇུག་དགོས། །དྲག་ཤུལ་སྤྱོད་པས་བྱི་མོ་སྤྱོས་མི་རིགས། །ཉེས་བསུབ་ལེགས་ སྤེལ་ཁ་
ཏས་གཞན་ཡིད་གསོ། ། བཤུལ་རིང་བགྲོད་པས་དུབ་ ལ་ སྐོམ་སྐྱེམས་ལྟུད། ། རང་གིས་
སྤྱོད་མི་བྲ་བའི་གཅེས་ནོར་སོགས། ། ཕན་འདོགས་ཡོན་ཏན་ཞིང་ལ་དབུལ་བར་བྱ། །
སོས་དལ་ངང་རིང་བྲེལ་ རིངས་ མིང་ གིས་ཁྱད། ། དོང་ དང་འདོང་ནི་ ཡི་གེ་ ཐོབ་ཚུལ་་
446



ཙམ། །རྐོན་བུ་ཀྱོ་བ་རི་དྭགས་ཉ་འཛིན་སྤྱད། །ཆོ་ལོ་ཡུག་ཤུད་དག་ནི་རྣམ་གྲངས་སོ། །
ཐུག་འདག་ཧ་ཅང་གདུ་ན་འཚིག་པར་འགྱུར། །ས་ཕག་བཞའ་ཡིས་སྤང་ན་འཇིག་པའི་
རྒྱུ། །སྨད་འཆལ་བརྟད་སྐྱེན་ལྡང་ན་འགྱེལ་ཉེན་ཡོད། །རུ་འཛིངས་གྲུ་གུ་རྦབ་ལ་འདྲིལ་
དཀའོ། །བོང་བ་གསེག་མ་ནོམ་ཉུག་བྱེད་པས་ཤེས། །འཁྱག་རོམ་ཁ་ར་ལྕེ་ཐོག་མྱང་བས་
ཤེས། ། སྟག་ཤར་སྔར་མ་གཡུལ་དང་སྤྲོད་པས་ཤེས། །འགྱོལ་བོ་དིགུ་པ་བཞུད་དང་སྨྲ་
བས་ཤེས། ། ཅུང་པིང་དོ་ལིའི་ནང་དུ་འཚེད་འོས་ཀྱི། །ཆོལ་ཟངས་དག་ཏུ་རྣོག་ཟན་སུ་
ཡིས་འཇུག། གེལ་བ་གཞོན་ནུའི་གྲིབ་མ་བསྟི་བའི་གནས། །ལོ་མ་བྲུལ་བའི་མ་གལ་སུ་
ཞིག་བསྟེན། ། ཆུར་དང་འཁྲུན་རིང་གོས་གསར་དྲི་མེད་བཟང་། །ཕྱུགས་ཕྱུང་གྲོ་བོ་ ཤ་
སྨོན་མེད་པ་བཟང་། ། ཐོས་པ་དོན་གཉེར་སྲོ་ཤི་མེད་པ་བཟང་། ། བཟོང་པ་བསྒོམ་ན་
བཟེ་རེ་ཆུང་བ་བཟང་། །ཀླ་ཀློ་པར་སིག་པ་དག་གླེན་གྱུར་ཀྱང་། །ཡ་རུ་རྙིད་པ་དག་དང་
མི་བརྗེ་ཞིང་། །ཨ་བྲ་འཕྱི་བའི་དབྱེ་བསྲེ་འབྱེད་ཤེས་པ། །རང་སེམས་རྣལ་དུ་གནས་པའི་
རྟགས་ཡིན་ནོ། །དེ་བཞིན་རྡོ་ཐལ་ཕྲ་ཞིབ་མདོག་འདྲ་ཡང་། །ལུས་ཟུངས་བསྐྱེད་དང་མི་
བསྐྱེད་ཁྱད་པར་ཆོས། །འབྱེད་དགོས་དེས་མཚོན་མོལ་མཆིད་མང་མཆིས་མོད། །འདིར་
ནི་རགས་བསྡུ་ཡིན་ཚུལ་ཤེས་པར་གྱིས། །ཡིད་ལ་ཤར་ཚད་ལུས་མེད་ཁས་མི་ཐོན། ། སྨྲ་
བར་ནུས་ ཚད་ ཡི་གེར་ འདྲིར་ མི་ལང་། ། ཟེར་བ་ལྟར་དུ་ གང་དྲན་ཟིན་ཟིན་ནས། །
བསྒྲིགས་ པ་ཡིན་པས་ སྡེབ་སྦྱོར་འདི་ལ་ དཀའ། ། ངེད་ཚོའི་སོག་ པོའི་བནྡེ་གསར་ ས་་་
རྣམས། །འདི་ཙམ་རང་གི་སྐད་དུ་བརྡའ་ཕྲད་ཆེད། །ཆོས་སྐད་གྲོང་སྐད་སྣ་ཚོགས་སྡེབ་
འཁུལ་གྱིས། ཤུགས་འབྱུང་ལྷུག་པའི་ཚུལ་དུ་བདག་གིས་བགྱིས། །ཚིག་དང་མི་འགལ་
དོན་ཐོབ་བསྒྱུར་དགོས་ཤིང་། །ཁོ་བོའི་ངག་ལས་ཤེས་དགོས་འགའ་ཡང་ཡོད། །ཕན་
འདོད་བསམས་པས་དེ་ལྟར་བསྐྲུན་པའི་མཐུས། །བྱང་ཕྱོགས་བསྟན་པ་ཡུན་རིང་འབར་
གྱུར་ཅིག། དེ་ལྟར་བསླབ་བྱ་མི་ཆོས་དགའ་སྟོན་ཅེས་ཐེམ་བྱང་བཏབ་པ་འདི་བསྒྲིགས་
པར་བྱ་བའི་དགོས་པ་ནི། ངེད་ཚོའི་སོག་ཡུལ་དུ་རྒྱལ་བའི་བསྟན་པ་རིན་པོ་ཆེ་དར་བའི་རྟེན་
འབྲེལ་དུ། ལམ་རིམ་ཆེ་ཆུང་། ཐོག་མའི་བློ་སྦྱོང་། ལེགས་བཤད་རིན་པོ་ཆེའི་གཏེར། མུ་ཐི་
ལེའི་ཕྲེང་བ་སོགས་ལ་ལྟ་རྟོག་བྱེད་མཁན་མང་བས་དེ་དག་ལ་ཕན་པའི་ཡན་ལག་ཏུ་དམིགས་ཏེ། ད་
ལན་ཡང་གངས་ཅན་པའི་བརྡའ་ཉམས་དགའ་བ་འདི་ལྟ་བུ་དག་རང་སྐད་དུ་བསྒྱུར་ཤེས་པ་ཙམ་བྱུང་
4.47



ན་དེ་ཙམ་གྱིས་ཀྱང་རྒྱལ་བའི་བསྟན་པ་ལ་བྱ་བ་བྱེད་པར་འགྱུར་རོ་སྙམ་སྟེ། ཨ་ལག་ཤ་ཞེས་པའི་བས་
མཐར་སྐྱེས་པའི་༧ལྷ་ལྡན་སྨོན་ལམ་རབ་འབྱམས་པ་ངག་དབང་བསྟན་དར་ཞེས་བགྱི་བས་ལམ་རིམ་བློ་
སྦྱོང་བསླབ་ཚིག་མང་པོ་དང་ཐ་ན་ཡིག་བསྐུར་ཡན་ཆད་ལས་བྱུང་བའི་ཚིག་ཉམས་དགའ་ཞིང་འཕྲལ་
དུ་གོ་དཀའ་བའི་རིགགས་རྟོག་བཟོས་མ་བསླད་པར་ཆེ་ལོང་ཙམ་བཏུས་ཏེ། མཉྫའི་རྒྱལ་པོ་སྲིད་གསལ་
ཁྲིར་བཞུགས་བཅུ་པ། རང་ལོ་དོན་གཉིས་པ་ལྕགས་སྟག་ལོའི་ཧོར་ཟླ་བརྒྱད་པའི་ཡར་ངོའི་ཚེས་
གཅིག་གི་ཉིན་རྫོགས་པར་བྱས་སོ། །
448



༄༅། །གསུང་ཐོར་བུའི་སྐོར་བཞུགས་སོ། །
བསྟོད་ཚིག་མེ་ཏོག་ཕྲེང་རྒྱན་ཞེས་བྱ་བ་བཞུགས་སོ། །
ན་མོ་གུ་རུ་ཡ། སྐྱབས་རེ་གཞན་ན་མི་འཚོལ་བར། །སྐྱབས་གཅིག་བླ་མ་ཁྱོད་
ཉིད་ལ། ། སྐྱབས་ སུ་ སོང་ན་གདུལ་འོས་ བདག། ལུས་ངག་ ཡིད་གསུམ་འདུལ་དུ་་་་
གསོལ། ། རིགས་པའི་ལམ་དུ་བརྩོན་པ་ཡིས། ། བསྟན་དོན་དེ་ཉིད་གཟིགས་ནས་ནི། །
དབེན་པར་བསྒྲུབ་པའི་བདུད་རྩིའི་རོ། །ཇི་བཞིན་སྟོན་མཛད་བླ་མ་མཆོག། མཚུངས་
མེད་ངག་གི་དབང་པོ་དེའི། ། བློ་ཆེན་མཛད་བཟང་མཐའ་ཡས་མོད། ། ཕྱོགས་ ཙམ་་་
མཐོང་ནས་བསྟེན་པ་ཡིས། ། ཡིད་ཆེས་ཅུང་ཟད་རྙེད་གྱུར་པའི། །ངག་དབང་བསྟན་
དར་བས་མཐའ་ནས། ། ཟླ་མེད་དེ་ཡི་ཡོན་ཏན་དྲན། ། ངག་འཁྱལ་ཁེགས་དང་རྩོམ་པ་
ལ། །གོམས་ཕྱིར་ཡོན་ཏན་བརྗོད་ལ་སྤྲོ། ། སྟོན་པའི་དགོངས་པ་ཇི་བཞིན་པ། །བརྟེན་
པར་མཁྱེན་ཅིང་འདོམས་པ་དང་། །འདོམས་བཞིན་བསྒྲུབས་པ་སྙིང་པོར་མཛད། །དེ་
ནི་ཁྱོད་ཀྱི་ཡོན་ཏན་ལགས། །དཔལ་ལྡན་ཟླ་བའི་ཐུགས་ཀྱི་བཅུད། །མཐའ་བྲལ་རིགས་
པའི་དོ་ཤལ་འདིས། ། ཁྱོད་ཀྱི་སྐུ་ལ་རབ་འཁྱུད་ནས། ༈ གཞན་དུ་གཡོ་འགུལ་ཙམ་མི་
བྱེད། །ལེགས་ཚོགས་ཇི་སྙེད་སྐྱེ་གནས་དང༌། །འཕེལ་བ་གང་ལ་རག་ལས་པ། ། དམ་
པས་བསྔགས་པའི་ཚུལ་ཁྲིམས་དེ། །འཕགས་ནོར་ཉིད་དུ་ཁྱོད་ཀྱིས་དགོངས། ། རིགས་
ཚུལ་དུ་མའི་རོ་ལྡན་པས། །སྐལ་བཟང་དགའ་བ་བསྐྱེད་པའི་ཐབས། །རྣམ་འགྲེལ་ཐུན་
མོང་མིན་པའི་ལུགས། །ཁྱད་དུ་འཕགས་པར་ཁྱོད་ཀྱིས་མཁྱེན། །སྟོབས་བཅུ་མངའ་བའི་
རིང་ལུགས་པ། ། ཤིང་རྟ་ཆེན་པོ་གཉིས་ཀྱི་གཞུང་། ། བྱམས་ཆོས་ལྔ་དང་རྩ་ཤེས་་་་་
སོགས། །ཐུགས་དམ་མཐིལ་དུ་འཛིན་པ་ལགས། །གསུང་རབ་ཀུན་གྱི་ཚེར་གྱུར་པ། །བླ་
མེད་རྒྱུད་སྡེའི་རིམ་གཉིས་དོན། །ཉིན་མཚན་འཁོར་མོར་བསྒོམས་པས་ན། ། སྒོམ་ཆེན་
ཞེས་པའི་སྒྲ་ཡང་གྲགས། ། ཐོས་པ་མཐར་ཕྱིན་ཐོས་དོན་བསྒྲུབ་པ་དང་། །བསྒྲུབ་དོན་
གཞན་ལ་བསྒྲུབ་པས་ངོམས་པ་མེད། ། ཏིང་འཛིན་མཐར་ཕྱིན་ཏིང་འཛིན་མངོན་ཤེས་
445



བརྙེས། །དེ་ཕྱིར་ཀུན་གྱིས་དེ་བཞིན་བསྔགས་པར་འོས། མཐོང་བས་མོད་ལ་དགའ་སྤྲོ་
སྐྱེས། ། ཇི་ཙམ་བསྙེན་ཡང་ལྷག་པར་དད། ། རྒྱུན་དུ་བལྟས་ཀྱང་སྐྱོན་མཐོང་དཀའ། །
ཁྱད་ཆོས་འདི་ནི་བླ་ན་མེད། །ཚུལ་འདི་གཞན་དུ་མེད་པས་ན། ། གཤོང་བུ་དམའ་བར་ཆུ་
རྒྱུན་བཞིན། ། བདག་གི་ཡིད་ནི་དུས་དྲུག་ཏུ། ། ཁྱོད་ཀྱི་རྗེས་སུ་རབ་ཏུ་གཞོལ། ། ཁང་
བཟང་བུ་གར་ཉིན་བྱེད་འོད། །ཆ་ཤས་ཙམ་ཞིག་ཤར་བས་ཀྱང་། །གཏིབས་པའི་མུན་པ་
རབ་བསལ་ནས། ། ལེགས་ཉེས་གསལ་བར་བྱེད་པ་ལྟར། ། བདག་ཡིད་དད་པའི་སྐར་
ཁུང་ནས། །བྱིན་རླབས་ཚ་ཟེར་ཕོག་པ་ན། །མ་དང་རྙོགས་མུན་ཙུང་སངས་ཏེ། ། ཁྱོད་
ཀྱི་ཡོན་ཏན་བག་ཙམ་མཐོང་། ། ཕུན་ཚོགས་ཀུན་གྱི་གཞིར་གྱུར་པའི། ། བླ་མ་དམ་པ་
བསྟོད་པའི་དགེས། །འགྲོ་ཀུན་སྐྱེ་བ་ཐམས་ཅད་དུ། ། བཤེས་གཉེན་མགོན་དང་ལྡན་
གྱུར་ཅིག། ཅེས་པ་འདི་ནི་གང་གི་ཞབས། །ལུས་ངག་ཡིད་དབང་གུས་བསྟེན་ཅིང༌། །
ཐུབ་པའི་བསྟན་པ་དར་བ་ལ། །དགའ་བའི་ཡིད་ཅན་ཞིག་གིས་སྡེབས། །ཡང་ན་ལྷ་ལྡན་
རབ་འབྱམས་པའི། །མིང་ཅན་རིགས་སྨྲའི་ངག་ལ་དབང་། །རྗེ་ཡི་བསྟན་པའི་དར་ཆེན་
དེ། །འཛིན་པའི་རིགས་ཅན་ཞིག་གིས་བྲིས། །འདི་ལ་རྗེ་གྲུབ་པའི་དབང་ཕྱུག་ཀློང་རྡོལ་
བླ་མ་རིན་པོ་ཆེ་དེ་ཉིད་ཀྱི་ཡོན་ཏན་བསྟོད་ཚིགས་མེ་ཏོག་ཕྲེང་རྒྱུན་ཞེས་བྱའོ། །
རྗེ་བཙུན་སྒྲོལ་མའི་བསྟོད་ཚིག་ ང་ཞུགས་སོ། ། རྗེ་བཙུན་འཕགས་མ་སྒྲོལ་མ་དང་
དཔལ་ལྡན་བླ་མ་དབྱེར་ མ་ མཆིས་ པའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །
གདམས་ངག་ཡིད་བཞིན་དབང་རྒྱལ་ནོར་བུའི་ཏོག། བློ་ཆེན་ཡུ་བར་སེམས་བཟང་
གོས་ཀླུབས་རྩེར། །ཉེ་བར་བཀོད་པས་ ཕ་རོལ་འཇིགས་བྲལ་ཞིང་། ། རང་རེས་དགའ་
སྐྱེད་རྒྱལ་མཚན་རྒྱལ་གྱུར་ཅིག། ལང་ཚོ་བདོ་བའི་སྐབས་དང་ཉེར་འཚམས་སྐུ། །ཆུ་
སྐྱེས་གསར་བའི་ལྟེ་བར་རབ་འགྱིང་ཞིང་། །དབང་གཞུས་རྣམ་བཀྲ་གོས་བཟང་གཡོ་བ་
ཅན། །རྗེ་བཙུན་མ་ཡི་ཞབས་ལ་ཕྱག་འཚལ་ལོ། །མར་གད་བཞུ་བའི་ཁུ་བ་ལེགས་བྱུགས་
པའི། །གཡུ་ཡི་མཎྜལ་ལན་བརྒྱར་ཕྱིས་པ་ལྟར། །རབ་ ཏུ་དྭངས་པའི་ཕུལ་བྱུང་མཛེས་
སྡུག་གིས། །ལྷ་མིའི་མཛེས་སྡུག་ངོམས་པའི་དཔལ་ཀུན་ཕྲོག། ལྡེམ་ལྡེམ་གཡོ་བའི་སྐུ་ཡི་
འཁྲི་ཤིང་རྩེར། །འཛུམ་པའི་རླབས་ལྡན་བཞིན་གྱི་ཆུ་སྐྱེས་བཞད། །འདྲེན་བྱེད་བུང་བ་
ལིང་ལིང་འཁོར་བ་ན། ། སོ་ཕྲེང་གེ་སར་སྐྲག་ནས་འདར་བ་བཞིན། ། སྐྱེ་མཆེད་རྫོགས་
4.50



པའི་བཞིན་གྱི་བསིལ་སྦྱིན་མཁན། ། ཡིད་འོང་འཛུམ་པའི་འོད་དཀར་སྤྲོ་བ་འདིས། །
ལུས་ཅན་དད་པའི་ཀུ་མུད་རྒྱས་གྱུར་ཀྱང་། །ཆགས་པའི་པད་ངན་རིམ་གྱིས་སྐོམས་པར་
བྱེད། །འཁྲེལ་ལྡེམ་འཁྱོག་པའི་སྒེག་ཉམས་མཛེས་སྡུག་གིས། །འགྲོ་ཀུན་འདུལ་བྱེད་ཆས་
སུ་རབ་ཞུགས་མ། །འཇམ་མཉེན་ཕྱག་གིས་སྐྱབས་སྦྱིན་འདི་སྟོན་ན། །ད་ནས་འཇིགས་
སྐྲག་བག་ཁུམ་ཅི་ཞིག་དགོས། ། དབྱིབས་ལེགས་སྨིན་མ་དབང་གཞུ་ལྟར་འཁྱོག་ཅིང་། །
ཨུཏྤལ་འདབ་ལྟར་ཡངས་པའི་སྤྱན་གྱི་ཟུར། །དཀྱུས་རིང་རྣ་བར་འགོངས་པའི་གཟིགས་
སྟངས་ཀྱིས། །བདག་ཡིད་མུན་པས་ཁེབ་ཚུལ་ཅི་མི་གཟིགས། །མི་ཉུང་ལེགས་བྱས་ཡུན་
རིང་ཚེགས་ཆེན་པོས། ། ཉེ་བར་བསྒྲུབ་འོས་ཁྱོད་ཀྱི་ཞབས་སྐྱེའི་རྡུལ། ། རྟག་ཏུ་སྤྱི་བོར་
བཅིངས་ན་དམ་ཆོས་ཀྱི། ། དགའ་སྟོན་གསར་བའི་ཐིག་ལེ་འགོད་པར་མཛོད། ། རི་མོ་
གསུམ་བཀྲ་མགུར་གྱི་བུམ་བཟང་ལས། །དམ་ཆོས་བདུད་རྩི་འོ་མའི་བཅུད་ཕབ་སྟེ། །
བདག་ཡིད་མ་ རིག་དྲི་མས་སྦགས་པ་འདི། ། མ་ལུས་བཀྲུས་ནས་ཤེལ་ལྟར་དག་པར་་་
མཛོད། །འདི་ཡང་ཨ་ལག་ཤ་ལྷ་རམས་པ་ངག་དབང་བསྟན་དར་གྱིས་སྨྲས་པའོ། །
དབྱངས་ཅན་མའི་བསྟོད་ཚིག་བཞུགས་སོ། །
བླ་མ་ལ་སྐྱབས་སུ་མཆིའོ། །དབྱངས་ཅན་ལྷ་མོས་ངག་ལ་དབང་སྦྱིན་པས། །མདོ་
རྒྱུད་ཀུན་ལ་གཞན་འདྲིང་མི་འཇོག་པའི། །བློ་གྲོས་བཟང་པོས་ཐུབ་བསྟན་གསོ་མཛད་
མགོན། །བཤེས་གཉེན་མཆོག་གིས་དགེ་ལེགས་སྩོལ་གྱུར་ཅིག། མཛེས་སྡུག་ཕུལ་ཕྱིན་
ཆ་ རྫོགས་ ཟླ་ བའི་ བཞིན། ། དབང་ གཞུ་ ལྟར་ འདུགས་ སྨིན་ ལེགས་ བསྐྱོད་ པས་ སྒེག།
འདུལ་བར་ལྟ་བའི་བསིལ་ཟེར་འབུམ་འཛག་པའི། །དབྱངས་ཅན་ལྷ་མོའི་ཞབས་ལ་ཕྱག་
འཚལ་ལོ། ། རྙོག་བྲལ་འོ་མའི་མཚོ་ཡིས་ལན་མང་བཀྲུ། །ལྷ་རྫས་གོས་ཀྱིས་བྱི་དོར་འབུམ་
བྱས་པས། །དྲི་མས་རབ་དབེན་དཀར་མདངས་འཚེར་བ་ནི། ། སྟོན་མཚན་ཟླ་བའི་འོད་
ལས་ལན་བརྒྱུར་རྒྱལ། ། འཁྲི་ཤིང་གཞོན་ནུའི་དྲ་བས་བྲེལ་མ་ཆད། །གཉིས་འཐུང་ཁྱུ་
འཁྲིགས་ཆུ་སྐྱེས་རབ་རྒྱས་པའི། །མཚོ་ལས་བྱུང་བའི་ཁྱོད་ཀྱི་སྙན་པ་གང་། །ཐོས་པའི་རྣ་
བ་དེ་རིང་དོན་ལྡན་བྱེད། །འཁྲེལ་ལྡེམ་མཚར་སྡུག་རྫོགས་པའི་སྒེག་འཆང་གཟུགས། །
འགྱུར་མེད་ལྷོད་པོར་གནས་པའི་གཤིས་ལུགས་ལྡན། ། ལང་ཚོ་གསར་བའི་མཛེས་སྡུག་
ངོམས་པའི་དཔལ། །ནམ་ཞིག་མིག་གི་བདུད་རྩིར་འཐུང་བར་འགྱུར། །མིག་སྨན་ཆར་
451



གྱིས་བརླན་པའི་ཟུར་ཕུད་རྩེར། །ཕྱག་སོར་གདུབ་བུ་འཐབ་པའི་སྒྲ་དང་བཅས། ། སྙན་
གོང་ཨུཏྤལ་འཛུགས་པའི་སྒེག་ཆོས་ནི། །འཆི་མེད་མཛེས་མའི་དཔལ་བཟང་ཕྲོག་པར་
བྱེད། ། སྨིན་འཁྱོག་དབང་གཞུས་བཀྲ་བའི་སྤྱན་གྱི་ཟུར། །ཡུད་ཙམ་ལྡེམ་པོར་གཡོ་བའི་
ལྟ་སྟངས་འདིས། །འཆད་རྩོད་རྩོམ་པའི་སྤོབས་པ་སྩོལ་པའི་བརྡའ། ། ཐབས་ཀྱིས་སྟོན་
ནམ་ སྙམ་ དུ་ འཕྱང་མོ་ཉུག། རྒྱུད་ མངས་ མཉེན་ ལྕུག་ སོར་ མོས་ བསྐྱོད་ པ་ ཡིས། །
འདེགས་འཇོག་གྱུར་འཁུག་རན་པར་འཇེབས་པའི་དབྱངས། །སྙན་ངག་རོ་ལྡན་ཆོས་ཀྱི་
རོལ་མོའི་གླུ། ། རྣ་བའི་དཔྱིད་དུ་རྟག་ཏུ་འགྱུར་བར་འཛོད། །ཡིད་འོང་མཆུ་སྒྲོས་ཅུང་
ཟད་འཛུམ་པའི་དབུས། ། མུ་ཏིག་འོད་ཆགས་ཚེམས་ཕྲེང་ཚར་དུ་དངར། ། གློག་གི་་་
འཕྲུལ་ལ་མི་ཟད་འཇིགས་སྟེར་བའི། ། རོ་འཛིན་གཡོ་བས་ཐེ་ཚོམ་ཆོད་པར་མཛད། །
འདི་ཡང་ཨ་ལག་ཤ༧ལྷ་རམས་པ་ངག་དབང་བསྟན་དར་གྱིས་བྲིས་པའོ། །
ཤེས་རབ་ལ་སྨོན་པའི་ལམ་བཟང་རིན་ཆེན་བུམ་
བཟང་ཞེས་བྱ་བ་བཞུགས་སོ། །
རབ་བྱམས་རྒྱལ་བའི་མཁྱེན་པ་མ་ལུས་པ། །གཅིག་ཏུ་བསྡུས་པའི་རྗེ་བཙུན་འཇམ་
དབྱངས་དང་། ། དབྱེར་མེད་བླ་མ་ཤེས་རབ་སྤོབས་པ་མཆོག། བདག་གི་རྒྱུད་ལ་སྐྱེ་
བར་བྱིན་གྱིས་རློབས། །རྒྱལ་བའི་དགོངས་པ་རང་སྟོབས་འབྱེད་ནུས་པའི། །ཤེས་རབ་
རླབས་པོ་ཆེ་དང་ལྡན་གྱུར་ཅིག། ཕྲ་བའི་གནས་རྣམས་སོ་སོར་མ་འདྲེས་པར། །འབྱེད་
པའི་ཤེས་རབ་གསལ་བ་ཐོབ་གྱུར་ཅིག། ལོག་རྟོག་སྐྱེས་མ་ཐག་ཏུ་འགོག་ནུས་པའི། །
ཤེས་རབ་ཆེས་ཆེར་གྱུར་པ་ཐོབ་གྱུར་ ཅིག། ཚིག་དང་དོན་ལ་ཐོགས་པ་མེད་འཇུག་
པའི། །ཤེས་རབ་ཟབ་མོའི་དཔལ་དང་ལྡན་གྱུར་ཅིག། ཆར་ཀ་ལྟ་བུ་ཤེས་རབ་རྣོ་བ་
དེ། ། བདག་ལ་ཡོན་ཏན་གྲོགས་ཀྱི་རྒྱུར་གྱུར་ཅིག། མཁས་གྲུབ་ཆོས་རྗེ་ལྟ་བུ་ཤེས་རབ་
དེ། །བདག་རྒྱུད་མཛེས་པའི་རྒྱུན་གྱི་མཆོག་གྱུར་ཅིག། དཔལ་ལྡན་ཆོས་ཀྱི་གྲགས་པ་ལྟ་
བུ་ཡི། །གཏན་ཚིགས་རིགས་པའི་འཕྲུལ་ལ་སྐྱེན་པ་ཡིས། ། ཟླ་བྲལ་མཁས་པའི་འདུན་
སར་ཐོས་རྩོད་ཀྱིས། །རྣམ་པར་རྒྱལ་བའི་རྒྱལ་མཚན་བསྒྲེང་བར་ཤོག། ཤེས་རབ་ལ་
སྨོན་པའི་ལམ་བཟང་རིན་ཆེན་བུམ་བཟང་ཞེས་བྱ་བ་འདི་ཨ་ལག་ཤ་རབ་འབྱམས་པ་ངག་
དབང་བསྟན་དར་གྱིས་སུག་བྲིས་སུ་བགྱིས་པའོ། །
452



བོད་ལ་སློབ་གཉེར་དུ་སོང་བ་རྣམས་ལ་བསླབ་བྱ་བྱས་པ་
མུ་ཐི་ལའི་ཕྲེང་བ་ཞེས་བྱ་བ་བཞུགས་སོ། །
ཨོཾ་བདེ་ལེགས་ སུ་ གྱུར་ ཅིག། ལེགས་སྨོན་ གྱིས་ བསྐྲུན་དལ་འབྱོར་འཁྲི་ཤིང་་་་
རྩེར། །མང་ཐོས་མེ་ཏོག་རྣམ་པར་རྒྱས་ཤུལ་དུ། །མཁས་མང་འབྲས་བུ་ཡོངས་སུ་སྨིན་
པའི་དྲིས། །རབ་འབྱམས་སྤྲོ་བ་དག་གི་སྙན་གྱི་སྒོར། །ལུང་གི་ཆུ་གཏེར་དབུས་སུ་རྟག་
ཉལ་ཡང་། ། རྟོགས་པའི་ཡོན་ཏན་གཤེར་གྱིས་མ་བརླན་པའི། །ཤེས་རྒྱུད་སྐམ་ཐག་ཆོད་
པའི་རྡོ་ཡི་སྤུན། །བཅོལ་ཆུང་ཞིག་གིས་འདི་སྐད་གསོལ་ལ་དགོངས། ། རྟོག་གེའི་རིགས་
པ་རྣོ་བ་ཙམ་ཞིག་ལ། ། མཁས་པ་མགུ་བའི་གནའ་སྐད་མི་འདུག་པས། །པ་གཞུང་གི་དོན་ལ་
འབྱོར་ངེས་སློབ་གཉེར་ཞིག། རྡོ་རུས་ཐུག་ངེས་ཡོང་བ་གལ་ཆེའོ། ། དེ་ཕྱིར་གྲྭ་བ་སོ་
སོའི་འགལ་འདུ་ལ། །གོ་ལུགས་མི་འདྲ་བ་རེ་ཡོད་ངེས་གཤིས། །འཇམ་མགོན་བླ་མའི་
ཁུངས་དང་ཉེར་གཏུགས་ཏེ། ། བརྡར་ཤ་ཆོད་ངེས་གྱིས་ཤིག་གྲོགས་པོ་དག། སྒོས་སུ་
སྔགས་ལ་བག་ཆགས་མ་ཐེབ་ན། །སངས་རྒྱས་ལས་ཀྱང་དཀོན་པའི་རྡོ་རྗེའི་ཐེག། ཅེས་
སོགས་བསྔགས་པ་བརྗོད་པའི་དགོས་པ་ཡང་། ། སྟོར་ཉེན་ཆེའོ་སྙིང་གི་གྲོགས་པོ་དག།
མང་དུ་ཐོས་ཀྱང་འཆད་ལ་མི་མཁས་ན། །ལྕེ་བརྒྱ་སྤྲུལ་ནས་སྨྲས་ཀྱང་ལྐུགས་པ་ཡིན། །
རྩོད་ལ་མཁས་ཀྱང་རྩོམ་ཚུལ་མི་ཤེས་ན། །མཁས་པའི་སྙན་པ་རང་དང་མཉམ་དུ་འཆི། །
ཁ་ནས་རྩོམ་ཀྱང་སུག་བྲིས་མི་འབྱོར་ན། །དཔའ་རྩལ་ཆེ་བའི་ལག་རྡུམ་གཉིས་པ་ཡིན། །
རྩོམ་ཚིག་ཡི་གེ་གཞུང་བཞིན་མ་བྱུང་ན། །མཁས་པ་ཁྲེལ་ཞིང་དོན་ལོག་སྟོན་ཉེན་ཆེ། །ཡི་
གེ་དག་ཀྱང་སྙན་ངག་མི་ལྡན་ན། །ཡིད་འོང་མཛེས་མ་གོས་ཧྲུལ་གྱོན་པ་བཞིན། །མངོན་
བརྗོད་གསར་རྙིང་བརྡའ་ཡིས་མ་སྤུད་ན། ། གྲོང་ཚིག་འདྲེས་པས་མཁས་རྣམས་བཞད་
པའི་རྒྱུ། །དེའི་ཕྱིར་རིགས་གནས་ཀུན་ལ་མཁས་པ་དང་། །མདོ་སྔགས་ཟུང་ལ་རིག་རྩལ་
ཅི་ཡོད་ཀྱིས། ། མཁས་པར་སྦྱངས་ནས་ ཕ་ཡུལ་འདིར་ཕེབས་ནས། ། ད་གཟོད་བསྟན་
པའི་ཞབས་འདེགས་འགྱུར་རོ་སྙམ། །དེ་རིང་ཐུག་ཀྱང་ལབ་རྒྱུ་འདི་ལས་མེད། །ནངས་
པར་ཤི་ཡང་ཁ་ཆེམས་འདི་རང་ཡིན། །ཞུས་པ་འདི་ལ་ཞུས་དག་མ་དགོས་པར། །གང་
ཞུས་དགོངས་པའི་ཡུལ་དུ་བསྐྱུད་མེད་འཚལ། །བླ་མ་བདེན་ཚིག་གྲུབ་པའི་བདེན་མཐུ་
453



དང་། །བླ་མ་སྐུ་གསུམ་བརྙེས་པའི་བྱིན་རླབས་དང༌། །བདག་ཅག་ལྷག་བསམ་འཇོམས་
པའི་རྟེན་འབྲེལ་གྱིས། །ཁྱེད་ཅག་ཅི་བསམ་དེ་ལྟར་འགྲུབ་གྱུར་ཅིག། ཨ་ལ་ཤའི་ལྷ་
རམས་པས་སྨྲས་པའོ། །
སྟོང་ཉིད་རྟོགས་པའི་སྨོན་ཚིག་ཐར་པའི་ཐེམ་
སྐས་ཞེས་བྱ་བ་བཞུགས་སོ། །
གཏན་བདེ་སྟོན་པའི་གཏན་གྱི་སྐྱབས་སངས་རྒྱས། ། གཉིས་མེད་བླ་མ་གཉིས་སུ་
བྱར་མེད་ཆོས། །དེ་ཉིད་ཐུགས་ཆུད་དེ་ བཞིན་སྤྱོད་མཛད་པའི། ། ཚོགས་མཆོག་དམ་
པས་ཚོགས་གཉིས་བྱིན་ཕོབ་ཅིག། བདག་གི་ཇི་སྙེད་བསགས་པའི་དགེ་བ་རྣམས། །དེ་
བཞིན་ཉིད་ལ་བག་ཆགས་ཐེབ་གྱུར་ནས། །ཕྱི་མའི་རྟེན་ལ་རྟེན་འབྱུང་ཟབ་མོའི་དོན། །
ཚེགས་མེད་ཁང་དུ་ཚུད་པའི་རྒྱུར་གྱུར་ཅིག། བདེན་འཛིན་རབ་རིབ་འཁྲུལ་བའི་སྣང་
བ་ཀུན། ། སྣང་སྟོང་ཟུང་འཇུག་བདུད་རྩིས་རབ་བཀྲུས་ནས། ། གང་ཤར་རྟོག་བཏགས་
ཙམ་དུ་ཟད་བཅད་དེ། ། ཆོས་ཀུན་གདོད་ནས་ སྟོང་པར་རྟོགས་པར་ཤོག། མཐར་
འཛིན་ནད་ཀུན་སེལ་བའི་སྨན་གཅིག་པུ། ། སྟོང་པ་རྟེན་འབྱུང་དོན་དུ་མཐོང་བའི་་་
ལམ། །འཇམ་མགོན་བླ་མའི་དགོངས་པ་ཇི་བཞིན་དུ། །ཕན་ཚུན་འགལ་མེད་གྲོགས་སུ་
འཆར་བར་ཤོག། གདོད་ནས་དག་ཅིང་སྐྱེ་འགག་གནས་གསུམ་བྲལ། ། སྒྲ་དང་རྟོག་
པས་སྨྲ་བསམ་ཡུལ་མིན་པའི། །སྤྲོས་པ་ཀུན་དང་བྲལ་བའི་དབྱིངས་ཟབ་མོ། ། ཕྲ་ཞིང་
འཛངས་བློས་ཞིབ་ཏུ་དཔྱོད་གྱུར་ཅིག། དེ་ལྟར་དཔྱད་ཚེ་མིང་ཙམ་མ་གཏོགས་པའི། །
ཚུགས་ཐུབ་དངོས་པོའི་སྣང་བ་ ཀུན་ནུབ་ནས། ། རྨི་ལམ་ཡུལ་དུ་བདེ་སྡུག་ སྣང་གྱུར་
ཀྱང་། ། སད་ཚེ་ཅི་ཡང་མེད་བཞིན་འཆར་བར་ཤོག། ཟབ་མོ་དབུ་མ་མཐའ་བྲལ་རྟེན་
འབྱུང་ལམ། །ཇི་བཞིན་འགྲེལ་བར་ལུང་བསྟན་ཀླུ་སྒྲུབ་ཀྱི། ། བཞེད་ཚུལ་དེ་ལས་གཞན་
དུ་མ་འཁྱོག་པར། །རྒྱལ་བ་དགྱེས་པའི་ལམ་ལ་འཇུག་པར་ཤོག། ཅེས་སྟོང་ཉིད་རྟོགས་
པའི་སྨོན་ཚིག་ཐར་བའི་ཐེམ་སྐས་ཞེས་བྱ་བ་འདི་ནི་ནང་སོ་མི་ལ་སྐྱབས་ཀྱིས་སྟོང་བ་ཉིད་
ལ་བག་ཆགས་གཞག་པའི་ཆེད་དུ་འདི་ལྟ་བུ་དགོས་ཞེས་བསྐུལ་བ་ལྟར་རབ་འབྱམས་པ་
ངག་དབང་བསྟན་དར་གྱིས་སུག་བྲིས་སུ་བགྱིས་པའོ། །
454



སྨོན་ཚིག་དཔག་བསམ་ལྗོན་པའི་མྱུ་གུ་
ཞེས་བྱ་བ་བཞུགས་སོ། །
འདི་སྣང་འགག་ལ་མངོན་དུ་ཕྱོགས་པའི་ཚེ། །བླ་མའི་ཡོན་ཏན་དྲན་བཞིན་ཤི་མ་
ཐག། ཤམྦྷལ་ཡི་གྲོང་ཁྱེར་ཡུལ་དབུས་སུ། །རིགས་བཟང་ནད་མེད་སྐྱེས་པ་ཉིད་གྱུར་
ཅིག། དེ་ཡང་བློ་གསལ་དབང་པོ་རྣོ་བ་དང༌། །བྱིས་པའི་དུས་སུ་ཅི་འདོད་རྩེ་གྱུར་ཅིག།
བྲི་ཀློག་ལ་སོགས་ཡིག་རིབ།ས་ཀུན་ལ་ཡང་། །རང་གི་འདོད་པས་སྦྱངས་པ་མཐར་ཕྱིན་
ཤོག། དེ་ཚེ་བྱིས་པའི་རང་བཞིན་ མི་ཤེས་པའི། ། སློབ་དཔོན་ངང་ཐུང་ཅན་དང་མི་
འཕྲད་ཤོག། སྡིག་པའི་གྲོགས་དང་སྐད་ཅིག་མི་ཉེ་བར། ། མི་དགེའི་ལས་ལ་ངང་གིས་
འཛེམ་པར་ཤོག། དར་ལ་བབ་དུས་ལུགས་དང་མཐུན་པ་ཡི། །འགྲོ་བསྡད་གང་ལ་རང་
དབང་ཡོད་པད་ཤོག། གྱི་ནའི་ཟས་ཀྱིས་ཆོག་ཤེས་བསྟེན་པ་དང་། །ཐོས་ཤིང་འཐུང་
རྣམས་ནད་གཞི་མི་བསྐྱེད་ཤོག། དེ་ནས་རིགས་ལྡན་རྒྱལ་པོས་རྗེས་བཟུང་ཞིང་། །བླ་
མ་སངས་རྒྱས་དངོས་སུ་མཐོང་བ་དང་། །ལུས་ངག་ཡིད་ཀྱི་བྱ་བ་གང་བྱས་ཀུན། བླ་མ་
མཉེས་བྱེད་ཁོ་ནའི་རྒྱུར་གྱུར་ཅིག། ཁས་ལེན་ཙམ་ལ་དཔའ་ཐ་མ་ཡིན་པར། ། སོ་ཐར་
གང་ནུས་བླངས་ཏེ་བསྲུང་བར་ཤོག། འདོད་པས་མྱོས་ཏེ་རྩ་ལྟུང་འབྱུང་ཉེ་ན། །བཅས་
པ་མ་རལ་གོང་ན་འབུལ་བར་ཤོག། ཆོས་སྐོར་ཞུགས་ནས་རིག་ལམ་སྦྱང་བའི་ཚེ། །
རིགས་ པའི་རྣམ་ བཞག་ཚེགས་མེད་ཆགས་པར་ཤོག། རྐྱེན་དེས་སྲོག་རླུང་ལ་སོགས་
ནད་མེད་པར། །རིག་པ་རྣལ་དུ་གནས་པས་མཁས་པར་ཤོག། བྲོ་འཚལ་ཉུང་ཞིང་ནད་
གཡོག་བཟང་པོ་དང་། །སྨན་པ་མཁས་པའི་གྲོགས་དང་ཕྲད་གྱུར་ཅིག། ཤ་ཚས་ཕན་
པ་སྨྲ་པའི་གྲོགས་དག་ལ། །བཤེས་གཉེན་དམ་པའི་རྗེས་སུ་བལྟ་བར་ཤོག། ཤེས་པར་
རློམ་པའི་ང་རྒྱལ་དམའ་ཕབ་སྟེ། །བློ་རྒྱ་བསྐྱེད་ཕྱིར་དྲག་ཞན་ཀུན་ལ་ང་། །བརྙས་སྨོད་
མེད་ངོས་དྲིས་ ཤིང༌ གྲོས་ བསྟུན་ཏེ། ། དཀའ་བའི་ གནས་ ལ་ བརྡར་ ཤ་ ཚད་ གྱུར་ ཅིག།
རིས་མེད་གྲུབ་མཐའ་རིག་པའི་གནས་ལྔ་དང༌། ། ཁྱད་པར་རྣམ་འགྲེལ་རྣམ་རིག་དབུ་
མའི་དོན། །ཇི་བཞིན་ཤེས་ཀྱང་རང་ཉིད་དམན་ལྟ་ཞིང་། ། གཞན་རྣམས་ མཆོག་ ཏུ་་
གཅེས་པར་འཛིན་པར་ཤོག། མཐོང་བའི་ཚིག་དང་ཐོས་པའི་དོན་ཐམས་ཅད། །ནམ་
4.55



ཡང་མ་བརྗེད་གསལ་བར་དྲན་པ་དང་། །ཐུན་མོང་ལམ་གྱི་འཇུག་སྒོ་མ་ནོར་བར། །མདོ་
སྔགས་མ་འཆོལ་རིམ་པས་འཇུག་པར་ཤོག། དཔལ་ལྡན་དུས་ཀྱི་འཁོར་ལོའི་རྒྱུད་ཀྱི་
དོན། །ཟབ་ལམ་རིམ་པ་གཉིས་ཀྱི་རྣལ་འབྱོར་ལ། ། རྩེ་གཅིག་བརྩོན་པའི་རིན་པོ་ཆེ་ལྟ་
བུ། །གདུལ་བྱ་དབང་རྣོན་མཆོག་ཏུ་བདག་གྱུར་ཅིག། ལུས་འདི་རྒས་ཤིང་འཁོག་པར་
སྨིན་པའི་ཚེ། ། མཚན་མོ་བདེ་བའི་གཉིད་ཀྱིས་གཡུར་བ་དང༌། །དབང་པོ་གསལ་ཞིང་
གཅོད་བྱེད་སྲ་བའི་ངོས། །གཟུགས་སོགས་དོན་ལ་ཇི་བཞིན་སྤྱོད་གྱུར་ཅིག། མ་ཤིའི་
ཚུན་ལ་ ཐོས་བསམ་སྒོམ་གསུམ་དང༌། ། འཆད་རྩོད་རྩོམ་པའི་བྱ་བ་མི་འདོར་བར། །
བསྟན་པ་སྤེལ་བའི་དམིགས་རྐྱེན་ལ་ཕན་པའི། ། མཁས་པའི་བྱ་བ་ཁོ་ནས་དུས་འདའ་
ཤོག། ཅེས་འབྲས་བུ་ཁྱད་པར་བ་ལ་སྨོན་པའི་ཚིགས་བཅད་དཔག་བསམ་ལྗོན་པའི་མྱུ་
བུ་ཞེས་པ་འདི། རང་གི་འདྲི་འདུན་ཡོད་ཐོག་ཐོ་ཡོན་དགེ་ལེགས་བསམ་གྲུབ་ཀྱིས་ཀྱང་
བསྐུལ་བའི་རྐྱེན་གྱིས། རབ་བྱུང་བཅུ་བཞི་བའི་ཆུ་སྦྲུལ་རང་ལ་དབང་རི་ལོར་པའི་ས་ག་
ཟླ་བཊི་ཡར་ཚེས་ལ་སྨོན་རམསུ་ པ་ངག་དབང་བསྟན་དར་ གྱིགས་སུག་བྲིས་ སུ་བགྱིས་་་
པའོ། ། འདིས་ཀྱང་གཞན་ལ་ཕན་ཐོགས་པར་གྱུར་ཅིག།
ཀློང་རྡོལ་བླ་མ་རིན་པོ་ཆེས་ཚིག་ལྷུག་པར་སྨོན་ལམ་གནང་
བ་ཚིགས་བཅད་དུ་བསྡེབས་པ་བཞུགས་སོ། །
བདག་ལ་འབྲེལ་བ་ཐོགས་ཚད་སེམས་ཅན་ཀུན། །བྱང་ཆུབ་བར་དུ་རྒྱལ་སྲས་ཆེན་
པོ་རྣམས། །བསམ་བཞིན་འགྲོ་དོན་མཛད་པའི་དབང་བསྐྱུར་པོར། ། སྤྲུལ་བའི་རྒྱལ་བློན་
དག་དང་འཕྲད་གྱུར་ཅིག། ཐ་ནའང་ཡུལ་གྱི་རྒྱལ་པོ་དཀོན་མཆོག་ལ། །དད་པ་དང་
ལྡན་འབངས་རྣམས་དགེ་བཅུའི་ཁྲིམས། །བྱམས་པས་སྐྱོང་ཞིང་ལས་འབྲས་ཚུལ་བཞིན་
དུ། །བླང་དོར་བྱེད་པའི་ཡུལ་དུ་སྐྱེ་བར་ཤོག། སེམས་ཅན་བསད་ནས་ཤ་ཁྲག་ལོངས་
སྤྱོད་ཅིང༌། །མི་ཐེག་བཞིན་དུ་ཁལ་འགེལ་ལ་སོགས་པས། ། སེམས་ཅན་སྡུག་བསྔལ་དུ་
མས་ མནར་བྱེད་པའི། ། མིང་ཙམ་མི་ གྲག་ཡུལ་དུ་སྐྱོ་ གྱུར་ ཅིག། གང་དུ་སྐྱེས་ སར་་
འཐབ་རྩོད་འཁྲུག་ལོང་དབེན། །འགོ་ནད་གཅོང་ནད་དག་གིས་མི་ནོར་ཞིང་། །གཅན་
གཟིན་ལ་སོགས་སྲོག་ཆགས་ཕྲ་མོས་ཀྱང་། །ཡོ་བྱད་དག་ལ་འཚེ་བ་མེད་གྱུར་ཅིག། མ་
456



རབས་བཀུར་ཞིང་མཁས་པ་ཡལ་བར་དོར། ། རིན་ཆེན་རིན་ཐང་མི་བརྩི་དབང་ཡོད་
རྣམས། །ཉམ་ཆུང་བརྙེས་ཤིང་འཕྲོག་བཅོམ་སོགས་བྱེད་པའི། །ཡུལ་གྲུ་དེ་རུ་ནམ་ཡང་
མི་སྐྱེ་ཤོག། སྙིགས་མ་ལྔ་བདོ་དམ་ཆོས་ནུབ་ལ་ཉེ། །བཅུད་ཀྱི་སེམས་ཅན་ཉོན་མོངས་
དུག་གསུམ་གྱི། ། ཀུན་སློང་དྲག་པོས་བླང་དོར་གནས་ཀུན་ལ། ། ལུག་ལྟར་ལྐུགས་པའི་
དུས་སུ་མི་སྐྱེ་ཤོག། དཀོན་མཆོག་གསུམ་ལ་མི་དད་ལས་འབྲས་ཚུལ། ། ལོག་པར་ལྟ་
བའི་མུ་སྟེགས་སྡིག་གྲོགས་དང་། ། ཐ་ན་ཉིན་གཅིག་ཙམ་ཡང་མི་འགྲོགས་ཤིང༌། ། དེ་ཡི་
དབང་དུ་འགྲོ་བར་མ་གྱུར་ཅིག། བདག་གིས་འབད་པས་བསྒྲུབས་ སམ་རང་བཞིན་
གྱིས། །ཟང་ཟིང་དངོས་པོ་ཇི་སྙེད་བྱུང་བ་རྣམས། ། རང་ལ་མི་ཕན་རྐུ་འཕྲོག་ལ་སོགས་
པ། ། སྡིག་ པའི་རྐྱེན་དུ་འགྲོ་བར་མ་གྱུར་ཅིག། མི་འདོད་བཞིན་དུ་གཞན་ལ་སྟེར་་
དགོས་ སོགས། །རྣམ་པ་ཀུན་ཏུ་འབྱུང་བར་མ་ གྱུར་ ཅིག།། མདོར་ན་སྲིད་པའི་ཕུན་
ཚོགས་ཅི་མཆིས་རྣམས། །སེམས་ལ་འགྱོད་པ་བསྐྱོད་པའི་རྒྱུར་གྱུར་ཅིག། མི་བསྲུན་སྐྱེ་
བོ་གཡོག་ཏུ་བཀོལ་བ་ཡིས། །ལོག་སྒྲུབ་དུ་མས་ཡིད་ནི་རབ་དཀྲུགས་ ཤིང་། ། ཉིན་རེ་
བཞིན་དུ་ སྡིག་ སྡུག་ གཏམ་ ངན་ པ། ། ཆར་ ལྟར་ འབབ་ པ་ ནམ་ ཡང་ མི་ འབྱུང་ ཤོག།
བསླབ་སྡོམ་མི་བརྩོན་བགཞན་སྐྱོན་བརྟག་ལ་དགའི། །ནོར་ལ་སྙིང་པོར་འདུ་ཤེས་ཆོག་ཤེས་
མེད། ། འདི་སྣང་འདུན་མ་སྒྲུབ་ལ་སྤྱང་གྲུང་རློམ། ། རབ་བྱུང་རྟགས་འཆང་དེ་དང་མི་
འཕྲད་ཤོག། སྒོ་གསུམ་སྤྱོད་པ་ཁྱིམ་པ་ཐ་ཤལ་དང་། ། ཀུན་ནས་མཚུངས་ཤིང་ངོ་ཚ་
ཁྲེལ་བོར་བའི། ། རབ་བྱུང་གཟུགས་བརྙན་ཙམ་ཞིག་འཛིན་པ་དེ། ། མིག་ གི་ ཡུལ་དུ་
མཐོང་བར་མ་གྱུར་ཅིག། དེས་ན་རབ་བྱུང་དགེ་སྦྱོང་ཆོས་བཞི་ལྡན། །འགྲོ་ བ་བཞི་
བྲལ་སངས་རྒྱས་མཐོང་བ་དང་། །དམ་ཆོས་ཉན་ཅིང་དགེ་འདུན་བསྙེན་བཀུར་བ། །དེ་
དག་དང་ནི་འབྲལ་བར་མ་གྱུར་ཅིག། ཤིན་ ཏུ་འབྱོར་ཚེ་འདོད་ཡོན་གྱིས་མྱོས་ཏེ། །
ཁེངས་གྲགས་གཡོ་སྒྱུ་བསམ་པས་ཡིད་མ་དྲངས། །མི་མཛེས་གཤིས་ངན་ཆུང་མ་བསྲུང་མི་
བཏུབ། །སེམས་འཁྲུགས་མང་ཡང་ནད་བུ་ཅན་མིན་ཤོག། ཞ་བོ་ལག་རྡུམ་མཛེ་བོ་ཤ་
བཀྲ་ཅན། །ཟ་མ་མ་ནིང་དབང་པོ་མ་ཚང་མིན། །སྨྲ་བ་མི་གསལ་ཧ་ཅང་གྱུར་བ་མིན། །
ལྐུགས་དིག་མ་ཡིན་ལེགས་པར་ སྨྲ་བར་ཤོག། ལུས་ལ་དྲི་ངན་ཆགས་ཤིང་ཁ་རུལ་་་་
སོགས། ། མི་མཛེས་དེ་འདྲ་ནམ་ཡང་མེད་གྱུར་ ཅིག། དབེན་པ་བསྟེན་ཅིང་སྒྲུབ་ལ་
457



གཞོལ་བའི་ཚེ། །འཇམ་དབྱངས་སྒྲོལ་མ་ལ་སོགས་སྐུ་བསྟན་ནས། །མདོ་སྔགས་གནད་
དོན་འཁྲུལ་མེད་འདོམས་པ་དང་། །རིག་གནས་ཀུན་ལ་བློ་གྲོས་ཐོགས་མེད་ཤོག། ཐོས་
བསམ་སྒོམ་ལ་མི་ངལ་དཀའ་སྤྱད་ནུས། །རྐྱེན་ངན་ལམ་ཁྱེར་རྩེ་གཅིག་སེམས་ཀྱིས་ནི། །
དགེ་སྦྱོང་བྱེད་ལ་བར་ཆད་མི་འབྱུང་ཞིང་། །བརྩོན་འགྲུས་ཆུ་བོའི་རྒྱུན་བཞིན་བསྟེན་
གྱུར་ཅིག། བདག་དང་འགྲོ་ཀུན་ཕན་དང་འཇམ་པའི་སེམས། །ལས་རུང་ཞི་དུལ་ཉེར་
ཞི་མཉམ་པའི་སེམས། །བྱམས་དང་འཁྲུགས་མེད་རློམ་མེད་སེམས་དང་ལྡན། །ལེགས་
རྟོགས་མང་ཞིང་དང་དང་ལྡན་གྱུར་ཅིག། ཆོས་པ་རྣམ་དག་ཕན་བཏགས་ཞིང་མཆོག་
ལ། །གཏོང་མི་ཕོད་པའི་སེར་སྣ་རྨི་ལམ་དུའང་། །མི་དྲན་ཡིད་དམ་བརྟན་པོས་བདོག་པ་
ཀུན། །ཞིང་ས་དམ་པར་ཕངས་མེད་སྦྱིན་གྱུར་ཅིག། རྟག་ཏུ་བག་ཡོད་སྒོ་གསུམ་སྤྱོད་
པ་ཀུན། །དངོས་དང་བརྒྱུད་པས་གཞན་ལ་ཕན་གྱུར་ཅིག། འདི་ནི་ཨ་ལ་ཤ་ལྷ་རན།ས་པ་ངག་
དབང་བསྟན་དར་གྱིས་བསྒྲིགས་པའོ། །འདི་སྲིད་གསལ་གྱི་ལོ་བཅོ་ལྔ་བར་གནང་བ་ཡིན། །
འབྲུག་ལོའི་ཚེས་གཅིག་ལ་བརྩམས། །ཆོས་བཤད་ངག་ལ་དབང་བསྒྱུར་ཙོང་ཁ་བའི། །
ཆོས་དོན་སྙིང་པོ་བློ་གྲོས་བཟང་པོས་མཁྱེན། །ཆོས་སྲིད་བསྟན་པའི་རྒྱལ་མཚན་འཛིན་
པའི་དཔལ། །ཆོས་རྒྱལ་བཤེས་གཉེན་དགེ་ལེགས་བྱིན་ཕོབས་ཤིག། རྗེ་བཙུན་བླ་མས་
བདེན་ པ་ བདར་ བའི་ སྟོབས། ། སྟོབས་ བཅུ་ མངའ་བའི་ བསྟན་ པ་ རིན་ ཆེན་ མཆོག།
མཆོག་ཏུ་མི་འགྱུར་བདེ་བ་ཆེན་པོའི་དཔལ། །དཔལ་ལྡན་ས་ཆེན་ཀུན་ལ་ཁྱབ་གྱུར་ཅིག།
གཏན་བདེ་སྟོབས་པའི་གཏན་གྱི་སྐྱབས་དམ་པ། །གཉིས་མེད་བླ་མ་གཉིས་སུ་བྱུར་མེད་
ཆོས། །བདེན་གཉིས་ཟུང་འབྲེལ་བདེན་པར་མེད་པའི་ཚུལ། །ཇི་བཞིན་མཁྱེན་པས་ཇི་
སྲིད་བདག་བསྲུངས་ཤིག། །སྒྲོལ་མ་ཡུམ་དང་གཉིས་མེད་བླ་མ་ཁྱོད། །ཁྱོད་ལ་སྐྱབས་སུ་
མཆིའོ་བདག་ལ་གཟིགས། །གཟིགས་ཤིག་བདག་བློའི་གཏི་མུག་མུན་པ་ཀུན། །ཀུན་ནས་
བསངས་པའི་སྣང་བ་མཆོག་སྩོལ་ཅིག། ལོ་དེར་ཇི་སྙེད་བསགས་པའི་བསོད་ནམས་
ཚོགས། །ཚོགས་གཉིས་རྒྱ་མཚོར་རོ་གཅིག་འདྲེས་པ་ལས། །ལས་དང་སྨོན་ལམ་ཡོངས་
སུ་སྨིན་པའི་བདག། །བདག་མེད་རྟོགས་པའི་སྐལ་བཟང་དང་ལྡན་ཤོག། མན་ངག་
ཀུན་ལ་དབང་བའི་བློ་གྲོས་མཁས། །མཁས་བཙུན་བཟང་གསུམ་གཅིག་ཏུ་འཛོམས་པའི་
སྐྱབས། །སྐྱབས་མཆོག་ཁྱོད་ཀྱིས་བདག་བློའི་མུན་པ་ཀུན། །ཀུན་ནས་སངས་པར་མཛོད་
458



ཅིག་བླ་མ་ཀྱེ། ། དེ་ལྟར་གསོལ་བ་བཏབ་པས་གསུང་རབ་དོན། །འ གྲེལ་བར་བྱེད་ལ་བློ་
བཟང་གྲགས་པ་ལྟར། །གོ་སླའི་ཚིག་གི་སྡེབ་སྦྱོར་ལ་མཁས་པའི། །ལེགས་བཤད་རྩོམས་
པའི་ངག་གི་དཔལ་ཐོབ་ཤོག།
སྦྲུལ་ལོའི་ཚེས་གཅིག་ལ་བརྩམས། མན་ངག་ཀུན་ལ་དབང་བའི་བློ་བཟང་རྒྱལ། །རྒྱལ་
བའི་དགོངས་པ་སྟོང་པ་རྟེན་འབྱུང་ཟུང་། ། ཟུང་དུ་འབྲེལ་བའི་དོན་དེ་ཇི་བཞིན་་་་་
མཁྱེན། །མཁྱེན་བརྩེའི་དཔལ་ལྡན་བླ་མས་དགེ་ལེགས་སྩོལ། །ནམ་ཞིག་ཚེ་འདིའི་ལུས་
རྟེན་དོར་མ་ཐག། ཤམྦྷ་ལ་ཡི་གྲོང་ཁྱེར་ཡུལ་དབུས་སུ། །སྐྱེས་ནས་རིགས་ལྡན་བླ་མ་
མཐོང་ཙམ་གྱིས། ། མི་ཕྱེད་དད་པ་བརྟན་པོ་ཐོབ་པར་ཤོག། སྡིག་མེད་ཆོས་སྤྱོད་ཁོ་
ནར་གནས་པ་ཡིས། །བློ་མ་མཉེས་ཐབས་འབའ་ཞིག་བསྒྲུབ་པ་དང་། །མི་མཉེས་སྐད་
ཅིག་ཙམ་ཡང་མི་བྱེད་པར། །བཀའ་བཞིན་སྒྲུབ་པའི་མཆོད་པས་མཉེས་བྱེད་ཤོག། དེ་
ཚེ་ཆོས་དོན་གང་ཤེས་མི་བརྗེད་བར། །དྲན་པས་བཟུང་ཞིང་སྡེབ་སྦྱོར་ལ་མཁས་པའི། །
ལེགས་བཤད་ ཕྱོམས་པའི་ངག་གི་དཔལ་ཐོབ་སྟེ། །བསྟན་པའི་བྱ་བ་རྒྱ་ཆེར་སྤེལ་བར་
ཤོག།
་འབྲུག་ལོའི་ནམ་སྟོང་ལ་བརྩམས། །འབྲུག་ལོར་ལུས་ངག་ཡིད་གསུམ་གྱིས། །དགེ་བ་ཇི་
སྙེད་བསགས་པ་དེས། །བྱང་ཕྱོགས་ཤམྦྷ་ལར་སྐྱེས་ནས། །བླ་མ་མཇལ་བའི་རྒྱུ་རུ་བསྔོ། །
བླ་མའི་མཁྱེན་དང་བརྩེ་བ་དང་། །མཐུ་སྟོབས་བསམ་གྱིས་མི་ཁྱབ་མཐུས། །ཚེ་འདིའི་
སྣང་བ་འགགས་མ་ཐག།། ཤམྦྷ་ལ་རུ་སྐྱེ་བར་ཤོག། ཚེ་འདིར་ཆོས་ལ་སྤྱོད་པ་ཡི། །
བག་ཆགས་དེ་བཞིན་སད་གྱུར་ནས། ། རྒྱལ་བའི་དགོངས་པ་ཇི་བཞིན་པར། །ཤེས་རབ་
ཟབ་མོས་འབྱེད་པར་ཤོག། དང་པོའི་སངས་རྒྱས་དུས་ཀྱི་འཁོར་ལོ་མགོན། ། མགོན་
དེས་རྗེས་བཟུང་དཔལ་ལྡན་བླ་མ་ཁྱོད། ། ཁྱོད་དང་གཉིས་མེད་འཕགས་མ་སྒྲོལ་མ་་་
བསྟེན། །བསྟེན་ཏོ་རྟེན་འབྲེལ་རྟོགས་པར་བྱིན་གྱིས་རློབས། །འཕགས་མ་སྒྲོལ་མས་རྗེས་
བཟུང་བླ་མ་ཁྱོད། །ཁྱོད་ཉིད་ཤམྦྷ་ལ་ཡི་རྒྱལ་པོར་སྤྲུལ། །སྤྲུལ་བ་དེ་ལ་སྐྱབས་སུ་མཆིའོ་
དགོངས། །དགོངས་ཤིག་གནས་དེར་སྐྱེ་བར་བྱིན་གྱིས་རློབས། །འཇམ་དབྱངས་སྒྲོལ་མ་
དབྱེར་མེད་གཏན་གྱི་སྐྱབས། ། སྐྱབས་སུ་མཆིའོ་དོན་དམ་ཐ་སྙད་ཟུང༌། །ཟུང་དུ་འབྲེལ་
བའི་ངོ་མཚར་བལྟད་མོ་གང་། །གང་གི་མཁྱེན་པ་ཇི་བཞིན་རྟོགས་གྱུར་ཅིག། དབང་
459



པོའི་གཞུ་ ཡིས་ བཀྲ་བའི་གུར་ཁྱིམ་དབུས། ། དཀར་གསལ་འོད་ཀྱི་དྲ་བ་འགྱེད་པའི་་་
ནང༌། ། མར་གད་མདངས་ཀྱིས་མཛེས་པའི་ལྷ་མོའི་སྐུ། །དད་པའི་ཡིད་ཀྱིས་ཅུང་ཟད་
བསྟོད་པར་བགྱི། །
རྒྱལ་བ་བློ་བཟང་གྲགས་དང་རྒྱལ་ཚབ་རྗེ། །མཁས་གྲུབ་ཆོས་རྗེ་རྒྱལ་བ་དགེ་འདུན་
གྲུབ། ། འདུལ་འཛིན་རྣམས་ཀྱིས་ཇི་ལྟར་དགོངས་པ་བཞིན། ། འགྲོ་བ་རྣམས་ཀྱང་དེ་
བཞིན་རྟོགས་པར་ཤོག། ཐོགས་མེད་ནས་བསགས་དགེ་བ་ཡོད་དོ་ཅོག། གཅིག་ཏུ་
བསྡོམ་ པའི་མཐུ་ལས་ ལུས་ ཅན་ རྣམས། ། ཤམྦྷ་ལ་ཡི་རིགས་ ལྡན་ སྟོབས་པོ་ཆེ། ། ཚུལ་
བཞིན་བསྟེན་ཅིང་དམ་ཆོས་འཛིན་ གྱུར་ ཅིག། འཇོ་སྒེག་ ལང་ཚོ་ཟླ་བ་གསར་བ་་་
ངོམས། །བྱམས་དང་བརྩེ་བའི་བསིལ་འོད་ག་བུར་ཐུལ། །ལེགས་བཤད་གླུ་རུ་གྱེར་བས་
སྤོབས་པ་མཆོག། སྩོལ་མཛད་དབྱངས་ཀྱི་ལྷ་མོར་སྙིང་ནས་གུས། །དྲི་མས་རབ་དབེན་
དཀར་མཛེས་ ཟླ་ བ་ གང་། ། ཡིད་འོང་འཛུམ་པའི་རླབས་ གྱིས་ བསྟུན་ བསུས་ ཤིང༌། །
ཚེམས་དཀར་མུ་ཐིག་ཕྲེང་བའི་དཔལ་བཟང་དེ། །ནམ་ཞིག་མིག་གི་བདུད་རྩིར་འཐུང་
བར་འགྱུར། །མ་བྲི་རི་དྭགས་མིག་གིས་རྣམ་པར་བཀྲ། །ཀ་རག་ཚོན་གྱིས་མ་བྱུགས་རབ་
ཏུ་དཀར། །རྒྱ་སྐྱེགས་ཁྲུ་བས་མཚོན་མིན་མཆུ་སྒྲོས་དམར། ༑ མཛེས་པའི་ཕུལ་ཕྱིན་ལྷ་
ཁྱོད་ཨེ་མ་རྨད། །ཡིད་ཕྲོག་མཛེས་སྡུག་རྫོགས་པའི་ཁྱོད་ཞལ་ལ། །འགྲན་དོའི་ཁུ་སེམས་
འཆང་བའི་པད་དཀར་ཚོགས། ། གང་གི་ལན་བུའི་ཐོད་དུ་བཅིངས་དོགས་ཏེ། ། རྒྱལ་
པོའི་ལྡུམ་རར་ཡུད་ཀྱིས་བྲོས་པར་ངེས། །གང་གི་ལྷས་མ་བི་ཡ་ཡི་མདངས། །བར་སྣང་
ཁམས་ཀུན་སྔོན་པོར་བྱེད་པའི་ཚེ། ། དེ་ཡི་གཟི་བྱིན་དཔལ་དེ་མ་བཟོད་པར། ། སྔོ་་་
བསངས་བུ་མོ་གྱེན་ལ་འཕགས་ པ་འདྲ། ། སྟོན་མཚན་ ཟླ་ བརྙན་རྫིང་བུར་འཕོ་བ་་་་་
བཞིན། །མཛེས་སྡུག་དཔལ་གྱིས་སྒེག་པའི་སྐུ་བརྙན་ཡང་། ། རྙོག་བྲལ་དྭངས་པའི་ཡིད་
ལ་ཤར་ཙམ་གྱིས། ། འཇིགས་པ་མིན་པའི་བ་སྤུ་ཅི་ཡང་ལྡངས། །དེ་ལྟར་ཞལ་ཁྱིམ་ཟླ་བ་
དེ་ མཐོང་ཚེ། ། རང་བཞིན་རི་བོང་ཅན་ནི་མཁའ་ལ་བྲོས། ། པད་དཀར་ཚོགས་ཀྱང་
འདབ་མ་ཟུམ་པར་བྱེད། །འཆི་མེད་བུ་མོའང་སྐྱོངས་ཏེ་ངོ་མཚར་སྐྱེ། ། ལང་ཚོའི་འཁྲི་
ཤིང་ལྡེམ་ལྡེམ་བསྐྱོད་པའི་རྩར། །བཞིན་གྱི་ཆུ་སྐྱེས་འཛུམ་འཛུམ་བཞད་པའི་དབུས། །
ཚེམས་ཕྲེང་གེ་སར་འདར་འདར་རྒོད་ཅིང་རྩེན། ། སྤྱན་ཟུང་བུང་བ་འཁྱུག་འཁྱུག་ལྡིང་
460



ཞིང་ རོལ། ། ཁྱོད་ཀྱི་འཕྲིན་ལས་དུས་ལས་མི་འགྱངས་པ། ། རྒྱ་མཚོའི་རླབས་ དང་་་་་
མཚུངས་ཞེས་བསྙང་བ་དེ། །ཡིད་ལ་བརྣག་ སྟེ་བསྟོད་པ་འདིས་བསྟོད་ཀྱི། ། བཀའ་་་༌
བསྟན་གཞུང་ལུགས་རྟོགས་པའི་སྤོབས་པ་སྩོལ། །གསུང་རབ་ཇི་བཞིན་འབྱེད་པའི་སོར་
མོ་ཡིས། ། དགོངས་དོན་ཡིད་ངོར་བྲི་བའི་རི་མོ་མཆོག། ནམ་ཡང་བརྗེད་ངེས་དཔུང་
གིས་མི་སུབས་པར། །རྟག་ཏུ་འཆར་བའི་དངོས་གྲུབ་མཆོག་སྩོལ་ཅིག།
461



མཁས་པའི་དབང་པོ་ཨ་ལག་ཤ་བསྟན་དར་ལྷ་
རམས་པའི་གསུང་འབུམ་བཞུགས་སོ། །
རྩོམ་པ་པོ། ཆ་རིས་སྐལ་བཟང་ཐོབ།ས་མེད་ཀྱིས་ལེགས་སྒྲིག་བྱས།
རྩོམ་སྒྲིག་འགན་འཁུར་པ། འབྲུག་རྒྱལ་མཁར།
མདུན་ཤོག་མཛེས་རིས་པ། ཞུས་ཅིན་ལིན།
དཔེ་སྐྲུན། ཀན་སུའུ་མི་རིགས་དཔེ་སྐྲུན་ཁང་།
འགྲེམས་སྤེལ། ཀན་སུའུ་མི་རིགས་དཔེ་སྐྲུན་ཁང་།
པར་འདེབས། ཐེན་ཧུའེ་ཞིན་ཧྭ་པར་ཁང་།
དེབ་ཚད། ཧོ་སྨིས787༨ཧོ་སྨིས1092 1/16
དཔར་ཤོག 59.25
ཡིག་གྲངས། ཁྲི74.9
པར་ཐེངས། 2011ལོའི་ཟླ3པར་པར་གཞི་དང་པོ་བསྒྲིགས།
དཔར་ཐེངས། 20 1 1ལོའི་ཟླ3པར་དཔར་ཐེངས་དང་པོ་དཔར།
དཔར་གྲུངས། 1-2 500
དཔེ་རྟགས། ISBN 978-7-5421-0975-0
རིན་གོང་། （པོད་གཉིས）སྒོར138.00
པར་དབང་འདི་གར་ཡོད་པས་པར་བཤུས་བརྒྱབ་ན་ཁྲིམས་ཆད་ཕོག
（ ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་ཁང་ལ་དྲི་གཏུག་བྱ་)
